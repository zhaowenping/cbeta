{
    "header": {"title": "釋氏六帖", "author": "齊州開元寺講俱舍論賜紫明教大師義楚集"},
    "三覺圓明": "涅槃經云梵語佛陀此云覺覺有三義一自覺二覺他三覺行圓滿以生善故所以不翻言寶者可尊貴保重難得",
    "二足圓滿": "智論云佛積萬行於三大劫福足智足無間無遺",
    "因脩五位": "唯識論云夫求佛者從凡夫位遇善知識發菩提心入資糧位五位者一資粮二加行三見道四修道五無學卽十信十住十行十迴向十地等覺妙覺證三身具四智有十號說三乘度九有廣如論說",
    "果獲十身": "華嚴經云他受用身爲十地菩薩現十種身地一種身目如四大海水眉間毫相如五須彌山二地已去倍倍增也又百法論明三身一法身二自受用三他受用瓔珞經云佛有五種身一自性二自受用三他受用四變化五虛空不越三種又般若佛地論說二種身一真二假又金光明經說四種身法報化隨類猿猴鹿馬等瞿尸羅長者覩三尺而發心五百婆羅門至灰身起信又云應以聲聞身等",
    "佛者義何": "方誌引後漢郊祀誌云佛者言覺也覺悟羣生統其教以修善慈心爲主不殺生類等",
    "福智俱備": "辯正理論云佛者萬德俱嚴百福皆備非色妙色流光混元之前分身化身列影於大虛空之始大之彌於宇宙細之入於毫釐出火宅而御三車入愛河而揮八棹",
    "真性圓滿": "圓覺經云知彼如空華卽能免流轉衆幻滅無處本性圓滿故卽妄心無處卽菩提生死涅槃本平等",
    "是大聖人": "釋迦方誌云史錄曰商太宰嚭問孔子曰孰爲聖人子曰西方有大聖人不治不亂不言而信又老子西昇經云吾師化遊天竺善入泥洹",
    "三等皆圓": "報恩經云佛法身等積行等度衆生等諸佛皆同化身受法種姓不定",
    "二離無異": "佛地論云佛者具一切智一切種智離煩惱所知二障於一切法一切種相能自開覺亦能開覺一切有情如睡覺如蓮華開等",
    "唯佛無過": "天請問經云何人無過失何人常一心應作悉能作正知一切法一切障得脫諸功德成就唯有佛一人",
    "見者有緣": "般若論云佛生中天亦遊四主南化億耳北月氏降阿波羅龍王西降女羅刹東石窟留影遠見如佛近無所覩乃至化仙人留髮爪起塔",
    "不見者何": "般若論云十方有佛何以不見曰罪緣障故如日光出盲者不見雷霆震地聾者不聞皎日麗天盲者不見業異",
    "三乘異行": "發菩提心論云乘異解脫一如渡大海從此至彼彼岸雖同過時有異聲聞如筏緣覺如皮囊小船大乘如大船兼載千人安樂同過到無畏處",
    "四種微密": "大雲經云大妙梵音其音風雅如雷深遠也",
    "合聽言音": "智論云佛聲有二種一微密聖等合聞者無處不聞二非密凡夫等應聞者聞",
    "有七真如": "唯識論云一法流二實相三唯識四安立五邪行六清淨七正行義如論說文廣不錄",
    "十八不絕": "佛本起經云佛得道後乃至涅槃一無失道二空言三妄志四不淨意五諸想六不省視七志減八精進不減九定十惠十一解脫十二知見十三古世悉知十四未來悉知十五今世悉知十六化衆十七衆言悉知十八衆意悉知",
    "十種行法": "法集云一習氣永斷二果報三三昧四願五心六實七同八化九供養十形像如經廣說",
    "五帝三皇": "弘明集一云佛者如名三皇神五帝聖佛乃道德祖神明宗恍忽變化分身散體或存或亡能小能大圓方隱顯老少隨根履刃不傷在汚不辱",
    "三證淨天": "十誦律云佛安居竟無論比丘與阿難鳴犍雅淨居天子曰何獨哉佛言汝爲三證吾逾城一成道二居獨結夏三皆汝爲證",
    "不共功德": "善戒經云佛有一百四十功德不共二乘同有一飛行自在二變化無量三如意無邊四聞聲自在五知他心六心自在七常在定惠八不妄誤九得金剛定十善知不定善事十一善知無色定十二具足通達十三知心不相應等十四大勢波羅蜜十五無願十六問答十七三轉十八說法不空十九所說無過謬二十無能害二十一聖中大將四不護四無畏十力無願解脫八十隨好三十二相三念住大悲四一切行淨四儀常淨三業不忘失斷習氣一切智等理實無邊廣說又如十住毘婆沙第三十卷",
    "福德六種": "莊嚴論云一莊嚴二集一切三不可思議四大海三無盡六百福相嚴福德通上用之",
    "戒定爲先": "薩遮尼乾子經云佛者從諸功德生以戒爲首若不持戒疥癩野干亦不可得定卽次也",
    "牟尼悉達": "本行經云牟尼此云寂默爲三業俱寂默也悉達此云一切義成佛爲太子時名也",
    "釋迦文": "太子本起經云釋迦此云能仁文者儒也意取雅正",
    "十號六義": "無量壽經抄記云一如來仿同先跡號二應供堪爲福田三正遍知寂滅法界四明行足果從因得五善迦妙往菩提六世間解達僞通真七無上士調御大夫伏生從道八天人師應機授藥九佛覺悟歸真十世尊三界獨尊號六義自在熾𭵵與端嚴名稱吉祥及尊貴如是六種義差別應知總名薄伽梵此云功德聚",
    "釋迦佛姓": "本行經云此翻能人夫姓者本枝名種末枝名姓佛卽刹帝利種此云田主始於劫初共許王後子孫相承有一九大轉輪王第十九王名曰大須彌王此王之後子孫相承有一十七萬三千四百八十四小轉輪王最後王名曰魚王子孫相承有一百四十三粟散王最後一王名大茅草王此王之後有瞿曇氏焉至七世後有鬱摩王此王長妃有一子名長生次妃有四子一聰目二照目三調伏象四尼樓並皆聰明神武長妃念曰我子雖長才不及物國祚所歸必鍾此等我今云何因子基業遂於王所讚其四子被擯出國渡婆祇河至雪山北建國安民皈者如市鬱爲大國立小弟足樓爲君王王後思子三命不來王歎有德曰我子釋迦釋迦此云能仁因是立姓",
    "毘婆尸佛": "長阿含經一云人壽八萬歲時此佛出世刹利種姓拘利若坐波羅樹下三會說法度人二十八萬人八千弟子父名槃頭母名槃頭婆提城名波提二神足弟子一名騫茶二名提舍侍者名無憂子名應",
    "尸棄佛": "七萬歲時出世刹利種姓拘利若坐分陀利樹下三會度人二十五萬子名無量父名無相母名光耀城名光相有二神足弟子一阿毘浮二婆娑近侍弟子名曰忍行",
    "毘舍浮佛": "人壽六萬歲時出世刹利種姓拘利若坐娑羅樹下二會說法度人二萬子名妙覺父名善燈母名稱戒城名無喻有二弟子一提遊二鬱多摩近侍弟子名曰寂滅",
    "拘留孫佛": "人壽四萬歲時出世婆羅門種姓迦葉坐尸利沙樹下一會說法度人四萬子名上勝父名祀得母名善枝城名安和有二弟子一名善尼二名毘樓近侍名曰善覺",
    "拘那含佛": "人壽三萬歲時出世婆羅門種姓迦葉坐鳥曇鉢羅樹下一會說法度人三萬子名導師父名大德母名善勝城名清淨有二弟子一名舒槃二名鬱多樓執事弟子名曰安和",
    "迦葉佛": "人壽二萬歲時出世婆羅門種姓迦葉坐尼拘陀樹下二會說法度人二萬一千二百五十人子名進軍父名梵德母名財主城名波羅奈有二弟子一名提舍二名羅婆執事弟子名曰弟友",
    "釋迦牟尼": "人壽百歲時出世刹利種姓釋迦坐菩提樹子名羅睺父名淨飯母名摩耶有二弟子一舍利弗二目連近侍阿難",
    "彌勒佛": "當來人壽八萬歲時出世婆羅門種父名妙梵母名梵摩婆提城名翅頭未三會說法度人無量是釋迦遺法弟子卽是修六事二因之衆或稱名敬禮",
    "沙門姓氏": "法苑云道安法師沙門應姓釋獨拔當時居然超悟乃云旣在剃染紹繼釋迦子雖異父而姓無殊及翻四阿含經果云四姓出家同一釋種四姓者一王種刹帝利二婆羅門高行淨志三吠舍商賈四守陀種植皂隸之屬",
    "逾於須彌": "維摩經云名稱高遠逾於須彌安處衆寶師子之座蔽於一切諸來大衆",
    "慈氏名因": "慈恩疏云母至悲纏蠢類子性恤及懷生宿願今成因以標號",
    "飛不能過": "梵摩喻經云佛行時飛鳥神鬼諸仙賢聖不敢上過行時風不動衣合身顧轉不傾倒無不避者",
    "十八無怖": "根本說一切有部毘奈第八云隨佛行者有十八種利樂無怖一無王怖二水三火四賊五敵國六師子虎狼惡獸等七關塞八津稅九無闕防援十人十一非人十二時見諸天十三聞天聲十四見大光明十五聞授記十六授法化十七得飲食十八身無病苦",
    "作十八變": "瑜伽云一振動二熾然三流布四示現五轉變六往來七卷八舒九衆像入身十同類往趣十一隱十二顯十三所作自在十四制他神通十五能施辯才十六能施憶念十七能施安樂十八放大光明",
    "出世不足": "大乘分陀利經七云二十歲時人中作佛名舍提如來五十歲時人中作佛名不可思議樂說如來三十歲時人中作佛名照伏如來",
    "求佛行願": "法華經云求佛諸菩薩大數有八萬或有行施金銀琉璃國城妻子頭目髓腦栴檀寶舍清淨園林而求佛道",
    "求佛十事": "要集云一一切不惜二妻妾三兒女四頭目五手足六國土七珍寶八髓腦九血肉十身命皆能施者得佛速也",
    "供佛得道": "賢愚經云有長者生一子便能言語問佛在否長者怪而問佛佛言此子有福曾於君家客作得金供佛令生汝家後必得道",
    "龍施佛求": "龍施女經云其女求佛魔化爲父令求小果佛果勤苦廣大久遠不可得成女志不從父曰若能墜樓捨身方可信爾女卽墜樓未墜地間化成男子佛記作佛",
    "念佛得道": "念佛三昧經云十方佛四方佛皆因念佛觀相得道",
    "釋女念佛": "報恩經云釋女被留離王割耳鼻手足送在坑中苦痛可知遂念佛名佛爲現通還令如故諸根具足遂報佛恩卽出家皆獲道果",
    "行塵之樂": "大集云如來行時足動塵衆生遇者七日樂乃至壽終隨意生故我歸命與樂者",
    "狂得本心": "雜阿含云有女人生七子相次亡六露形而走遇佛方得本心羞而坐地佛令阿難與衣著坐佛爲說法得道又喪一子不哭夫問具說見佛遂俱出家得道",
    "因供諸佛": "本行經云目連晨朝乞食太早往首𨹔天衆處聞讚佛功德佛曰我昔爲轉輪王供三十億同名釋迦如來",
    "見似灰人": "金藏經云昔佛在世爲父王及諸大衆說觀佛三昧有五百釋子以罪障故見佛如灰人見已涕哭自拔頭髮佛爲安慰說往昔因不信佛過去時有長者子五百不信令歸敬三寶皆不信從死墮地獄今乘佛名得生於此汝念往昔佛名及父名慈氏名卽得見吾金色身也依言見之",
    "首財入塔": "金藏經云古釋迦末法中有王子邪見不信三寶有比丘曰今有佛塔可一遊之旣共入塔見像端正曰何况真佛比丘曰不能禮者可一稱那無佛因是值遇無量佛今首財是",
    "師資成佛": "金藏經云過去寶威德上王佛時有比丘與九弟子入塔禮佛今十方十佛是",
    "智勤見佛": "續高僧傳智勤年十歲母疾亟乃念佛感中庭樹葉上化佛皆現舉衆咸見母疾尋愈",
    "精進童子": "金藏經云有精進童子十歲父母唯此一子因見畫像曰真佛如何卽求出家因是得道",
    "佛身所生": "維摩經云佛身者卽法身也從無量功德智惠生從戒定解脫知見生從慈悲喜捨六度六通三明三十七道品生乃至從斷一切不善集一切善法生",
    "穆王初化": "不拜王論云列子曰周穆王時西極有化人來及山川移城邑千變萬化不可窮極王敬之久乃去矣佛化之初",
    "古皇先生": "正理論云佛是古皇先生老子云是吾師也",
    "身心二力": "俱舍論云佛身力觸處爲性節節等那羅延力象等七十增佛心力以智爲性十力一處非處二異熟三靜解脫四根上下五種種勝解六種種界七遍趣行八宿住隨念九死生十漏盡智力二字通上用之更有七十七智四十四智文廣如論",
    "力有十六": "弘道經云無欲菩薩有十六力志力意力行力慚力持力慧力德力辨力色力身力財力心力神力法力伏魔力",
    "力有四種": "善戒經云一內力念三菩提二外力三因力四莊嚴力",
    "力有六種": "增一阿含經云小兒啼女人瞋沙門忍王以驕傲阿羅漢精進佛以大悲爲力二字通上",
    "力有五時": "出曜經云一少年二端正三力勢四辯才五富貴族世所倚仗如來具足功德似之",
    "力有八種": "雜阿含經云一王二斷事大臣三結恨女人四小兒哭五毀訾愚人六審語黠惠七出家忍辱八多聞禪定力字通上",
    "相好無量": "大般若經云佛有三十二相一足下平滿二千輻輪三十指纖長四足跟滿好乃至三十二頂有肉髻八十隨好文多不錄",
    "白毫異相": "觀佛三昧經云太子生時白毫眉間舒長五尺樹下將成佛時長一丈四尺五寸成道已長一丈五尺外現十楞內現空相放之能遍十方圓卷如秋滿月分明皎淨色暎珂雪當於眉間",
    "一乘之相": "法華經云佛於眉間光現諸希有事此光照東方萬八千世界等又維摩經云蔽於一切諸來大衆如秋滿月暉映衆星方夏日輪光奪諸色如紫金山一切光明無能映者佛常光一尋遍照自他",
    "毘盧遮那": "此云光明遍照一切處寂梵網經云我今盧舍那方坐蓮華座周匝千華上復現千釋迦一花百億國一國一釋迦",
    "光明無比": "報恩經云如來光明蒨練燦爛覩之目眩帝釋梵王摩尼寶珠日月光等此如聚墨",
    "具顯衆色": "優婆夷戒經云佛身光明隨人心現以修因時隨施何色亦修其觀得三種光常光照身中光三千大光無量能蔽一切光明",
    "福相殊異": "校量功德經云大千有情皆如梵王不如一緣覺大千緣覺不及佛一毫之福所修因廣大故",
    "慈氏相好": "成佛經云慈氏身紫金色三十二相光逾日月不可現也身長千尺胸廣三十丈面長二丈四尺身體具足端正無比成就相好如鑄金像肉眼見十由旬常光百由旬",
    "佛亦作禮": "梵網經云釋迦與大衆禮盧舍那佛",
    "有不信佛": "弘明集云有不信佛答云至味不合衆口大音不比衆耳客歌於郢爲下里曲和者千人引商角音衆莫能和曰大樂荆王聞見自迷",
    "身量無邊": "般若論云有應持菩薩以丈六杖量佛身上過無量世界至花上佛國見佛身如故而止",
    "五音異相": "智度論云一度人音大乘二無彼此音三無緣覺音四不斷情想善權音五出離人生死音",
    "馬陰藏相": "觀佛三昧經云耶輸與諸綵女疑太子不男太子爲現馬陰藏相有三白花上有化菩薩如日月光諸女見已淫心自滅",
    "相何異哉": "弘明集云佛相何多曰堯眉八彩舜目重瞳皐陶鳥啄文王四乳禹耳三漏周公背僂伏羲龍鼻仲尼返手老子日角月懸鼻有雙桂手把十文足蹈二五蛇身牛首等相不同少所見多所怪忽見駱駝爲馬腫背",
    "髮有字相": "入十住婆沙云佛髮中有德安喜字相手足中亦然",
    "父王禮佛": "善見律云父王見佛初生現神變作禮在樹下影不移作禮歸國時見大神通時作禮",
    "佛名丈夫": "涅槃經云佛具四義名大丈夫一善知識二能聽法三思惟四如說修行具是四法名爲丈夫",
    "行步平正": "普曜經云佛行時不著履表少欲去地四寸現輪相文不傷物命生草行四等心如十王師子象王鵝王等行相",
    "無量壽佛": "觀經云阿彌陀佛頭如億須彌山目如四大海水眉間毫相如五須彌山第一重身也",
    "先審生處": "本行經云佛處知足將下生時審觀國土父母種姓具清淨處卽護明菩薩問金團天子汝數下界至閻浮提是何國土種姓堪爲一生菩薩生處金團天子遍舉十國皆言不堪云有刹利種從劫初來子孫相承至甘蔗種生師子頰其王有子名輸頭檀一切世間有大名稱其家有六十種功德廣說如經菩薩言是將下生時母摩耶夢日輪白象子入右脇生令國師占之曰甚吉時善覺長者白王我今迎女歸家娩子王卽聽許嚴四種兵各皆百萬香車寶車東列西羅綵女官人前遮後擁至彼家以遊毘藍園攀無憂樹右脅太子俄生天帝以衣裹四王扶九龍浴太子言我今此身不受後有四方各行七步手指天地稱我獨尊當佛生日有五百釋童子俱時生白馬香象伏藏車匿園林傘蓋金瓶等自然同時生母摩耶七日後命終生忍利天姨母養育王令三十二女侍奉八女洗八女乳八女戲八女抱等",
    "神胎如室": "處胎經云佛處胎時如在大宮殿與無量百千諸大菩薩說法而爲眷屬又憂婆塞戒經云佛初生時有三十二異相一三千振動樂器自鳴空現蓋等又有十六種異相文廣不錄",
    "胎生大利": "俱舍論云四種生中化生最勝何受胎生曰有大利故劫末王種難化故生王宮引諸釋種獲勝利故又留身界化生不能又疑幻故又慈氏當婆羅門家生者以劫增時婆羅門我慢難化卵溫非勝不生等",
    "此方時代": "釋迦方誌云周書異記周昭王二十四年甲寅歲四月八日江河泉井悉皆沸涌五色光貫太微遍於西方太史蘇由奏西方有聖人生刻石立記埋南郊祀",
    "應時化生": "浴佛經云一切佛皆四月八日生出家成道日故草已絕新草無毒時可慕也",
    "燃燈船上": "本行經云燃燈童子船上蓮花中成等證覺",
    "佛生瑞應": "辨正理論云案春秋魯莊公七年四月恆星不現夜明如晝卽佛生瑞應良由佛有真應二身權實兩智三明八解五眼六通曰不可思議",
    "琳對生時": "續高僧傳法琳引云曇無最博士姚長謙周穆天子傳周書異記劉向列仙傳漢法本內傳傅毅法本記吳尚書令闞澤阿含經等並云佛姬周第五主照王瑕卽位二十三年癸丑歲七月十五日兜率下入母胎至甲寅四月八日生周昭王二十四年江河汎漲泉溢井出大地皆動五色光入太微蘇由對曰佛生時昭王四十二年壬申歲四月八日夜半逾城出家至第六周穆王滿二年癸未二月八日成道年三十穆王五十二年壬申二月十五日入滅與周書異記同也",
    "淨土隨因": "淨名經云隨其心淨卽佛土淨又要集云世界皎潔目之爲淨卽淨所居目之爲土又無五濁煩惱名淨土",
    "穢淨不同": "慈恩云身子心有高下於寶地而見丘陵梵王以彼我俱亡於名田而觀寶礫",
    "無量極樂": "無量壽經云西方有國極樂爲名無有衆苦但受諸樂故名極樂又云常作天樂雨花等樓臺百寶行樹七珍池襯金沙水流八德",
    "足指現土": "維摩經云佛以足指按地卽時三千大千世界百千珍寶嚴飾如寶莊嚴佛土各見坐寶蓮華又云直心深心不諂念處正勤神足根力覺道迴向方便發行等爲淨土因隨其菩薩所行卽得其土",
    "滿月世界": "藥師經云東方有國名淨琉璃亦如西方無有異也",
    "淨穢二土": "法苑云一純淨唯聖人居二雜穢土通凡及聖兼三界九地等",
    "淨土行因": "觀經云三因得生一孝養父母事師不殺修十善業二受三歸具足衆戒不犯威儀三發菩提心深信因果讀誦大乘勸進行者又云行四無量心等",
    "五六事因": "淨土論云一禮拜二讚歎三發願四觀察五迴向六因者爲六度布施持戒忍辱精進禪定智惠",
    "七八之行": "淨名經云布以七淨花一淨戒二淨定三淨見四度疑淨五道非道淨六行淨七智淨八行者行於八法行無瘡疣生於淨土一饒益衆生二迴施功德三等心謙下四於菩薩如佛五聞經不疑六不違聲聞七不疾彼供不高己利八常省己過不訟彼短恆以一心求諸功德當生淨土",
    "二種之十": "淨土論云一十善也二十一慈心二不殺三深悲四護法五忍辱六清淨七一切種智八尊重一切九言不染著十常念觀佛",
    "闚生淨土": "感通云闚法師修淨土業居白馬寺臨終西方相舉衆皆見之",
    "女生淨土": "法苑云宋魏世子梁郡人奉法精進兒女同歸唯婦不信元嘉初女年十四病亡七日而蘇索安　高座佛像香花女昇座誦經訖下白父言兒死生西方於池中見父兄已有蓮花唯母無也言訖而卒母後信佛",
    "報土十種": "唯識論云他受用身爲化十地菩薩現十種他受用土又云有妙淨土出過三界",
    "靈山報土": "法華經云地涌寶塔大衆欲開世尊三變土田八方嚴淨安十方化佛坐百寶蓮花又經云衆生見劫盡大火所燒時我此土安穩天人常充滿又云金繩界其道七寶雜色樹常有果實等",
    "稱念九品": "無量經云若人臨命終時心不顛倒能自稱或人與念阿彌陀佛與諸聖衆現在其前卽得往生乃至分上上等九品",
    "慈氏內宮": "慈恩上生經疏云若夫天宮勝境資莫限之因嚴覺苑神畿叶無疆之德理匪心樞而覽觀豈語極之揚光教府自陳等",
    "遠公蓮社": "高僧傳云遠公在盧山與晉朝諸名賢結安養社歿者池中生蓮遠公遷化花皆變白至今在",
    "十六觀門": "觀經云韋提希夫人佛教作十六觀爲淨土因寶樓寶樹寶幢寶池化佛菩薩日落化生琉璃地等",
    "土不越四": "淨土論云一法身居自性土二自受用身居自受用土亦名常寂光土他受用身居他受用土亦名蓮花藏世界四化土大千界等佛土不越此也",
    "現相圓寂": "涅槃茶毘云佛化旣盡而現滅度在拘尸那城力士生地跋提河邊雙林樹下北首面西枕肱疊足",
    "舍利浮光": "舍利此云身骨恐濫凡夫身骨所以不翻吳誌幽明錄云孫晧時王僧辨上事云佛法宜滅中國不利尋便下詔集諸沙門陳兵圍寺欲行誅廢之事爲僧會法師曰佛若神也宜崇之若其無靈黑衣一日同命諸僧或逃或縊會乃清齋七日期現威神以銅鉢盛水置庭中齋畢而美光暉曜忽聞庭鉢鐺然有聲忽見舍利光明庭宇浮光鉢上晧及大衆前看駭諤失措離席改容會進曰陛下使孟賁之力擊以百鈞之鎚金剛之質終不毀壞皓如言清先經行唄讚禮拜散花燒香高唱聲曰誠追感慈氏來津未絕則法輪將轉徹於靈途威神不少宜現今日不然三寶永絕言訖壯士運槌觀者戰慄而氣竭槌碎舍利不損光明挺出暉彩尤盈皓伏投誠勤營齋講起塔在建初寺大市北後猶光瑞元嘉十九年秋寺刹夜放光明鮮紅彩發有火光夾四層上從西繞南又見一物如雉尾扇隨其進止不斷其夕觀者發心二十許日都市中咸見刹上有長紫光等",
    "東晉長于": "感通云金陵塔今在潤州江寧縣故楊都朱雀門南長于寺孫琳執政五鳳年毀除晉咸安二年簡文立塔三層孝武上金相輪并州僧惠達還魂冥司有僧指令來此禮塔塔下掘得三碑中一有方孔內有鐵銀金三函內有舍利三甲一光明映徹髮一甲可數尺放卽成螺光綵照曜丹陽王雅奉道不信詔令會稽王道子將雅觀舍利雅撥翻鉢舍利不落續放光明雅後終身不誣佛法",
    "法門舍利": "代歷周秦舊名育王寺荒廢屬寶昌寺莊僧普唐初表請勑許與寺額號法門寺真觀五年歧州刺史張亮奏請故望雲宮於塔基上蓋造勑許開基深一丈獲二碑周魏時立也旣出舍利道俗同觀者數千人有一盲者忽努眼直視便見光明其舍利骨人見色貌不同有不見者麻纏母指燒方見奏上帝曰豈非童子施土之功也言不應虛上令七日行道給錢五千絹五十疋以充供養乃見瑞光流溢塔內三像各放光明且獲舍利一枚光明鮮潔更細尋視又獲七枚一獨在盤轉各放光明炫燿人目卽顯四九目上令智琮所感舍利也勑令常侍王君得送絹三千疋令造朕等身阿育王像在塔其舍利形如小指初骨長一寸二分內孔正方外楞亦爾下平上凸內外光淨余內小指於中舉示大衆光明變現不可常准京邑道俗連接二百里間往來相慶至顯慶五年春三月下勑請舍利往東都供養時周又獻佛頂骨至京高五寸闊四寸許黃色帶紫皇后捨所寢衣帳及絹一千疋爲造金棺銀槨數有九重龍朔二年二月十五日勑智琮等重葬有馮玄嗣不信尋感地獄火燒舉衆皆見佛頂骨帝以珍寶絹等贖在內供養",
    "舍利初靈": "漢法本內傳云漢明摩騰鬬勝後舍利放光五色直上空中如蓋映蔽日光天雨寶花散佛僧上又聞天樂人發信心又魏明帝洛城中有外國沙門有佛舍利帝以金盤盛水貯之放光不息帝於道東造寺名官佛圖又晉竺長舒先有舍利重之其子出家名法顏笑之爲石乃投水五色光水上三帀又晉大興中北人流播得舍利有靈又咸和中北僧安法開至餘杭欲建寺塔無舍利聞羅幼有之堅求不得寺基才創舍利自來又咸康中建安太守孟景冥感舍利立寺至元嘉十六年放光通照上下七夕一切乃止咸見又晉義興年有林邑人有一舍利每齋日放光沙門慧邃隨廣州刺史刁達至欲請未及發言舍利分二達聞心悅又分爲三又宋元嘉中六年賈道子行荆上明見芙蓉方發聊取還家聞花有聲得一舍利白如真珠光照樑棟盛以囊箱家人每見佛僧來有人寄宿慢之乃感神告有真身釋迦舍利何得不怖後癩病死後又房中生荷八葉鮮明六旬方枯歲餘失之不知所在",
    "宋安千載": "宋元嘉八年會稽安千載奉佛夜十餘人門外着赤衣至齋食上得一舍利赤衣人言作塔所感紫金鮮明槌打不碎致水有光異香或失之還來臨川王曾禮請供養有靈宋元嘉九年尋陽張湎於家設八齋花上得舍利數十又獲牙奩中有白疊裹舍利十枚光明屬天諸處來請又元嘉十五年南都徐凝之隱衡山徵不出禮佛得舍利又十九年高平徐椿誦及食得舍利又隋高祖有神尼智仙曰佛法將滅一切善神西去於後爲普天慈父重興佛法果周滅法隋氏重興潛龍時有梵僧曾與帝一裹舍利後開皇十五年舍利放光至仁壽元年六月十三日帝報父母恩延諸沙門入仁壽殿談論三十州建塔後又五十州建塔並見靈應在感通錄不具書",
    "入滅舍利": "付法傳云迦葉入滅於鷄足山留全身舍利以候彌勒當下生時現通度人傳佛袈裟以願力故留此堅體等",
    "首北現滅": "婆沙一百九十一云佛入滅時北首以北勝故有大緣故在北方也又北方法久久不滅面西右臥顯勝臥故不坐滅除驕慢恃力者故又舍利者具足云設利羅此云身界或云大都此云體爲佛身體無量功德所勳修故形如稻米量砧鎚不能碎水火不能壞",
    "哀動人天": "寄歸傳云佛化緣斯盡能事畢功跡滅兩河天人掩望影淪雙樹龍鬼摧心娑羅樹間淚下成埿哭者身邊血如花樹大師唱寂世界空虛",
    "東土時代": "法苑云周穆王五十三年壬申歲二月十五日平旦暴風忽起損舍折樹地動天陰西方有白虹貫十二道王怪而問羣臣太史扈多對曰佛西方入滅之相令記之",
    "佛足再現": "長阿含經云佛滅尼連河天冠寺迦葉與五百弟子到香𧂐所不見金容佛現雙足色有異相問阿難曰何異曰有老母哭淚滴汚之盛以金棺銀槨裹以白㲲千張及兜羅綿香油灌之依輪王法而焚之所獲舍利八斛四斗八大國王令百姓大臣分之先持上牙與阿闍世王然後分作八瓶八國王各起塔本國迦維國人取土起塔張文成碑文云報身不可以久處故現滅而歸無法性不可以長空故因生而示有",
    "力爭積福": "育王傳云如來入滅一百一十六年王欲取佛舍利在龍宮者或是闍王藏在水際作劍輪曉夜不住龍王護之王恐福力不及作二金龍等而護之王作大福遂重取得舍利令鬼神作八萬四千塔卽東土得一十九所也",
    "其眼如㮏": "西域記云佛眼舍利其形如㮏青白分明柔軟殊異香潔等",
    "舍利鎮龍": "西域記云沙彌龍王在迦膩國多興風雨王於山下造塔起寺六破七成王與龍鬬令人將佛牙安之乃止常令人望有黑雲起卽令打動鐘磬龍聞息惡至今存焉",
    "怙羅造塔": "西域記云怙羅大臣造塔竟夜夢有人上王舍利臣早白王王曰有乃與卿果有持佛舍利上王恐王不與遂便自將去入塔石爲開之卽合衣袖少許猶在石中王信",
    "佛牙守護": "寄歸傳云師子州有佛牙異常守護置高樓上門閉重閞鎖鑰埿封五官共印若開一戶香滿城郭每日供養香花遍覆靈異尤多若失佛牙一州不安被鬼所食",
    "救象得之": "西域記云迦濕彌羅國平定之後有僧却歸路逢大象羣被將去有象病僧見足被竹刺僧與去之象遂與佛牙得之渡河被龍奪去却歸學禁龍法龍怖還之",
    "舍利希奇": "處胎經一云佛告阿難吾於海中與龍說法無數諸龍龍子得道吾留金色全身舍利百三十枚令供養之",
    "屈支佛足": "西域記云屈支荒城四十里接山河隔有二寺一同照二怙氅佛像莊嚴殆越人世工巧東寺佛堂內有玉石廣二尺色黃白如蛤上有佛足長尺餘廣六寸齋日常放光明",
    "文殊舍利": "文殊入滅經云文殊全身舍利鬼神將去至香山頂起塔供養衆集之時神變說法等",
    "舍利深遠": "處胎經云地風水火沙金剛上各皆厚八十四萬里舍利全身在金剛界",
    "佛指靈變": "感通三寶錄云法門寺佛指迎歸洛陽後却葬之隣有馮玄嗣不信此與送禮及兄嗣堅不從將家中佛像皆燒自便倒地叫呼云入地獄至塔懺悔舉衆皆見",
    "舍利之化": "悲花經六云釋迦舍利劫末化爲化佛各往諸國度諸有緣等",
    "應念在頂": "善見律云師子州王名曰天愛供佛哂陀羅漢王欲起塔羅漢令沙彌修摩那阿育王子往王處取舍利王與如白真珠又令往天帝釋處彼有右牙及澤盆骨得其骨來王自念曰若真佛舍利願自然在我頂上應念而至王大歡喜起塔供養",
    "供養之福": "順正理十九云若供養吾身大都八分中一十三劫不墮惡趣人天往還受諸玅樂福德具足諸根無缺等",
    "薩埵舍利": "金光明經云薩埵王子見虎新產七子圍繞飢窮欲死遂捨己身與食父王取骨起塔說金光明經時其塔踊出佛令阿難持示四衆此是無量戒定所勳修成",
    "彌勒全身": "上生經云結加趺坐如鑄金像不動不搖如入滅定",
    "隋葬舍利": "續高僧傳云仁壽元年六月十三日勑沙門三十人講解法相兼能宣導各將侍者二人并散官一人香一百二十斤五匹馬送三十州舍利天下人各率十文已上不得但是官員悉令共辨十五日同下隨州各有靈變如後仁壽二年正月又五十三州至四月八日子時下",
    "齋感舍利": "張道之母王氏素篤信敬四月八日齋食感舍利流光出口耀映食盤出冥詳錄又隨事行所感極多如僧會隋帝辟支佛牙等",
    "舍利權機": "寶積經云佛爲在家根鈍無能禪思乃令於舍利形像供養今出家人廣設不修禪定等何也",
    "優填像首": "報恩經云佛在忉利天過夏爲母說法優填王思慕於佛目連爲王運大神通將三十二人工匠往忉利天以栴檀木尅彫佛像下界爲王供養佛入火光定莫覩其相目連請佛入水界定卽今瑞像之儀佛下天時三道寶階前像行迎佛佛爲摩頂云吾滅度後與支那國有緣今在汴州初也",
    "金佛作禮": "增一經云佛在忉利天時波斯匿王亦思慕佛乃造金像五尺佛下天來像迎禮佛佛亦䠒跪",
    "鑄像自增": "釋迦方誌云梁天鑒年改宅爲光宅寺鑄金佛丈八初疑金少忽有十五車金至稱勑送來佛就身長二丈其金非勑不知何來",
    "晉像三異": "辨正理論云晉丹陽尹高悝奉福感靈造靈應寺於張侯橋浦內有五色光出水數尺悝往看之得一金佛然無光趺靈顏非世工所製悝大發心又張繼世因捕魚得花趺送安悝像合同又董宗之合浦水中得佛光送安悝像如故時代各異三處合同若非志誠曷能臻此",
    "金烏之像": "刑州沙河縣西四十里隋時有人入山見佛行道後有僧得一金佛已無金色又得一塊金似烏形上有字云鍍佛金僧後鍍佛皆烏之像出感通三寶錄",
    "金佛自來": "宋元嘉二年劉式之造文殊金像朝夕禮拜供養忽然失之五年不知所在後忽自來又十二年劉之東山人種芋爲業常有叢萆火能燒乃掘之得金佛供養極靈出感通錄",
    "佛從柱出": "感通云唐貞觀二十一年荆州大興國寺塔西南柱無故作聲乃見金佛踊出",
    "感瑞呈真": "辨正理論云晉時東掖門外有光司徒公謐旣見金光燭地因令掘之得一金佛含光七尺造東安寺終身供養",
    "偷佛道人": "感通云盃度蓬萊道人初在冀州年可七十不護細行曾宿人家見有金佛度盜而去主人失佛奔馬追之見而不及至河以盃在水累足而過主人知異不逐而迴",
    "陶偘迎像": "辨正云晉武昌太守陶偘臨廣州有漁人海中見神光經旬彌盛怪以白偘乃得阿育王像迎歸供養送往寒溪寺感動功德放光遠近發心偘之力也",
    "隋朝造佛": "造金銅檀香夾𬗒牙石等像大小十萬六千五百八十軀修治故佛五十萬八千九百三十軀官內常造刺𬗝織成及畫像等出隋譜也",
    "煬帝造像": "隋文皇帝造金銅釋迦佛一軀通光趺七尺二寸未及莊嚴頂疑紺翠體曜紫金放大光明照映堂宇又并州造童子寺傍龍山造彌勒坐像高一百三十尺又楊州造惠日寺修補故像十萬四千八百軀隋譜具明",
    "慈悲檀像": "唐高祖爲太祖元皇帝元貞皇后造栴檀等身佛三軀相好奇特莊嚴希有於慈悲寺供養",
    "形像鬱興": "左徹慕聖刻像而拜軒皇勾踐思賢鎔金而模范蠡丁蘭允孝憑刻橛以代親顏莊資仁綵璧璫而圖聖故愛喜形乎容色精誠通其夢寐如忉利未還憂填以之鏤木鶴林晦影阿輸於是鑄金乃至漢明及齊冥祥記二百人見聖等",
    "東晉金像": "感通云周玘江中得金佛三尺膝有所損迎歸供養玘女夢膝有瘡遂捨金敘補之後從夫張氏持其佛去女後病終父母皆見女乘紫雲西上而去",
    "梁武迎像": "內傳錄梁武帝夢檀像入國天鑒元年正月八日帝令決勝將軍郝騫等八十人往中天迎佛至彼國王令三十二人重刻從卯至午其像便就頂放光明異香芬馥騫令負像行數萬里度海至山粮盡感寺現逢僧得食而隱至天鑒十四年四月六日達州帝與百僚徒行四十里迎入太極殿建齋大赦斷殺弓刀等並作蓮花後湘東迎至江陵又至荆州備有靈感",
    "五級造像": "論衡云元魏時君臨一十七帝一百七十九年興顯佛教於五級寺爲太祖等五帝各鑄金佛五軀長一丈六尺用金二十五萬斤莊嚴希有蓋世無比",
    "慧護金佛": "天嘉二年晉沙門慧護在紹靈寺鑄丈六金佛感白雲白龍天花異香時衆共覩等",
    "蒼鷹金佛": "感通云法顯西域求法得疾於一寺中思本鄉飯寺主令沙彌取被徐州吳蒼鷹家犬𫠙脛出血在門不消顯迴見血仍在蒼鷹捨宅爲寺感西域僧送金佛來",
    "陶偘靈像": "感通云偘得金佛大有靈異在於盧山東林寺有賊劫寺僧護乃欲殺僧其賊自死佛在其閣大風吹閣側僧衆求之風却吹閣令正",
    "像自出火": "隋蔣州興皇寺佛殿火然當陽丈六金佛二菩薩戴顒所造其佛自飛出火不焚後有盜者被挾其手不能得去見著白人執其手也",
    "僞取金像": "唐西京清禪寺先有純金佛一長一尺四寸重八十兩隋文帝造貞觀十四年有賊孫德信僞造璽書將一閹豎詐稱勑取僧不敢拒付之經宿唯頭未消事發出收太宗大怒信未至死身已爛壞",
    "羅順得像": "宋元嘉十五年順因放鷹草中得金像一尺供之有靈",
    "仲德金像": "宋徐州刺吏王仲德於彭城宋王寺造丈八金佛妙相有靈或有兵起或貽僧佛悉皆流汗隨事大小後梁王奉法汗出巾拭隨有數十人拭之不止遂發願乃已",
    "業溶像盲": "梁人崔平業善弓馬爲武士監軍一生以偷佛溶銅爲業賣之以供酒肉心無慚愧至年五十妻子兄弟先亡唯業一身忽患目障飢餓而死自悔其業",
    "張氏感像": "陳範妻張氏精心奉佛願造金像終身供養有願莫從專心日久忽有觀音金像連光五尺現於座上奉之有靈",
    "佛放光止": "張之有妹幼事金佛志願出家邴氏求之母兄私許臨嫁不從佛放光明滿村而止後捨宅爲寺",
    "僧洪鑄像": "冥祥記云晉世沙門僧洪住瓦官寺勑斷銅佛洪以有願乃鑄像成被禁夢佛摩頂後國家牛馬大驚不安洪免刑也",
    "佛足印文": "西域記云佛在摩竭陀國波吒離城石上印留跡記奘法師親禮聖迹自印將來今在坊州王華山鐫碑記之讚云萬代金輪我佛尊遺留聖迹化乾坤慈悲因地修行力感果親招千輻輪其佛足下五足指端有卍字文相次各有如眼又指間各有網鞔中心上下有通身文大指下有寶劍又第二指下有雙魚王文次指下有寶花瓶文次傍有螺王文脚心下有千輻輪文下有象牙文上有月王文跟有梵王頂相文",
    "玉佛莊嚴": "西域記云執師子國有玉佛高二丈七寶莊嚴手執摩尼寶珠日夜守衛殿宇靈應可知",
    "佛相可瞻": "法華經云或以七寶成鍮石赤白銅白鑞及鉛錫鐵木及與埿或以膠膝布彩畫作佛像自作若使人皆以成佛道或以指爪甲等",
    "銅像高大": "慈恩傳云印土滿胄王造金銅像八十餘尺重閣六層方得覆也此土常山金銅大悲重閣三層大周乙卯年廢爲錢及汴州相國恆沙佛及天下銅像佛等悉鑄爲錢以富大國也",
    "事無惑衆": "高僧傳云僧定現相惑衆僧璩爲僧正擯之云律不許有四因緣卽許一斷衆疑網二破邪見三除嬌慢四成功德除此非也",
    "供像施身": "西域記云梵衍那國有石大像高百五十尺鍮石釋迦像高百尺有臥佛長千餘尺王每年飯僧設無遮大會上自太子下至國珍乃至己身悉皆捨施羣臣後贖",
    "石像神工": "釋迦譜云阿育王弟信邪常言佛僧亦貪聲色王曰佛僧皆憂生死不貪色聲弟亦不信王令攝位七日卽欲殺之令人執刀　　唱限七日旣滿王問色聲如何曰憂死無樂弟遂信佛乃求出家後悟其道欲入山居王令鬼神運石後園立山造像及寺居之",
    "江中像現": "方誌云吳江滬瀆口波浪中見二人來道士曰天師迎之不進風浪轉增朱膺與僧迎之乃石像也高七尺置之玄寂寺背上有字是迦葉維衛二佛迎之輕舉大有靈應",
    "石像迎賊": "西域記云迦膩色迦王有白石佛長一丈八尺多有靈異時放光明人見夜行遶塔時有羣賊欲取寺僧衣物等僧來護佛佛來迎賊賊怖而迴後皆改惡以事告人等",
    "石現佛像": "唐隋時京寺有紫英石長八寸徑六寸內現佛像隨人善惡示現爲之幽途業鏡又云渝州相思寺有佛跡在泉水內出蓮華徑三尺而有異焉",
    "石佛淚出": "北涼蒙遜造石佛一後國困兵敗寺毀住僧石佛淚下如雨拭不能止",
    "興善放光": "續高僧傳云大興善寺佛放光明隋文帝問曇遷法師曰宮中佛像何不盡放光明遷答曰隨緣有異世有三尊佛爲世尊道爲天尊陛下爲至尊陛下光明充於四海律令法式禁止罪源卽大光明文帝大悅",
    "佛放光明": "晉帝時戴安道學藝優遠造招隱寺道手自製五夾紵像並相好無比恆放光明士庶供養靈應不絕",
    "畫像分身": "西域記云迦膩色迦王塔寺內有畫像胸上分二昔有貧士將一金錢請畫工酬願盡心令作畫次又一人將錢與工二人共疑誰像像乃現靈胸上分二下卽如故",
    "造像無病": "造像經云波斯匿王曰造像無病佛何有背痛頭痛等病曰皆爲化人示現耳",
    "佛足石現": "釋迦譜云室羅伐國有玉石方二尺上有佛足跡長一尺八寸廣六寸每齋日放光",
    "花文如故": "釋迦譜云佛欲往俱尸城南顧摩碣陀石上留雙足跡長一尺八寸廣六寸輪相分明十指皆有花文各異有曾毀者其文如故投水放光",
    "鼻中洟出": "法苑云襄州峴山華嚴寺有木佛隋文將崩鼻中洟出太宗時貞觀末亦然及水澇災等求男女應願",
    "唐朝佛跡": "法苑云唐循州東北興寧縣靈龕寺北石上有佛跡三十貞觀三年又現一跡並放光明輪相具足而看者多少不同又潭州亦現一跡相去五百步",
    "畫像放光": "唐益州郭下法聚寺畫地藏菩薩却坐繩床垂足高八九寸是張僧繇畫至麟德二年七月寺僧圖得一本放光乍出乍沒如似金鐶乃至勑追一本如前聖力不測也",
    "慧昱畫像": "唐麟德二年蘭州金水縣北三學山僧慧昱往荆州長沙寺欲畫瑞像七尊匠人張眼淨畫至第七尊現放光明後至京莊嚴伏事供養人放光明信者卽照不信不照",
    "龍光瑞像": "江表龍光瑞像又傳羅什將來有言扶南所得卽宋孝武征扶南得是正也",
    "坊州古寺": "坊州有古寺名顯際間其年代云是秦穆公造又云周穆王造又云育王第四女造有三果人玉花寺下有三十窯磚莫知所造時代",
    "造像何□": "玉華荆州長沙楊都高悝及京城崇敬並稱育王第四女造或有鐫書光趺其女醜造佛亦朴女後端正等",
    "紀女信佛": "宋葛濟稚川之後妻紀氏體貌閑雅有其婦德信重佛法紝織之次見西方佛現及寶蓋幢幡蔽映天漢夫與鄉人共見大發信心",
    "二戴製像": "晉譙國戴逵字安道手自作夾紵像相好希有時放光明郗超祝之瑞現相子顒字仲若亦造彌勒佛有靈異",
    "僧護石像": "僧護梁剡川石城山住息石壁高數十丈就而刻佛像未畢而卒後晉安殿下有疾夢徵令造其像高五丈立十丈三層閣",
    "戴逵木像": "東晉會稽山寶雲寺戴逵造木佛時感異香白雲已上事出法苑等",
    "造像之儀": "造像經云匠人不得食酒肉相不具足取價多少得罪如經具明又云造像如大麥塔如針高輪如浮萍得福無量如親供佛得十五種功德感身紫金色顏貌端正衆所喜見或瞻禮等又曰女人多嫉妒過失尤重造像得免獲五利益子孝夫親貞白具相容美等",
    "影像之靈": "釋迦譜云佛受請龍乃怒之奪我勝欲滅彼國佛知化之龍曰請佛莫去我嗔心恐起卽滅彼國佛爲留影入石如鏡像其石窟在那乾國古仙瞻蔔林毒龍池側高一丈八尺深二十四步石青白色經千五百年",
    "不添之像": "方誌云菩提樹有寺殿有塑像是彌勒菩薩塑時有一匠人要一燈香埿入殿閉門令六日後得開未滿四日便開見像高丈餘唯乳邊裝嚴未畢不見匠人後更不敢添",
    "形像何益": "正理云儒生問曰造像書經本期現福持齋行道貴益目前何爲念菩薩而無徵呼地藏而不至七難之殃留連競集二求之願攜互莫從馮士幹有詰聖之文楊衍之著咎虛之論勞特辛苦枉費珠珍專事誇談罕聞實錄非唯爲善者不蒙其効亦乃爲惡者翻受其榮豈意釋門反成焉有",
    "徵由志信": "開士曰夫幽犍難開唯信能入玄波浩蕩唯智能度智爲超聖之基信是越凡之本本因信而行立度藉智而神澄信以招福爲功智以反源爲術故曰有智者可以所聞理會抱信者可以師資道成夫子云兵食可忘信不可去今者爲爾論斯止也夫感在精誠道由懇苦意不專道何以尅心不至感無以通是故鄒衍長歎乃夏日零霜李廣注心箭羽沒石鄒衍拜井疎勒泉飛明府叩頭江陵火滅若披肝露膽委命投骸福福相望念念不倦便可還年轉障何但獲福受恩者歟外旣有然內亦無爽若爲觀音不神馮士幹何因免死地藏無力李謙由誰得生故下略陳報應靈異等",
    "三種聖寶": "慈恩傳縛唱國人爲小王舍城有新寺裝嚴甚好有佛澡罐量可斗餘又有佛齒長一寸廣八九分色黃白每有光明又有佛掃箒迦奢草作長二尺餘圍可七寸其箒柄飾以雜寶此三事齋日每出道俗觀志誠者感發神光",
    "志求爲現": "慈恩傳云孤絕山有尅檀觀自在菩薩像有人至願絕食七日等菩薩爲現常有一二十人在後三藏學法畢欲歸詣彼乞願周有欄可去像七尺擲花像上住者如願三藏於是多買鮮花乞三種一願達支那傳法無難二死生知足三一闡提有成佛否言訖散花皆如所願觀者發心願來成佛首相度也",
    "干闐檀像": "去彼二百里有婫摩城彫檀立佛高三丈餘質狀瑞嚴甚爲靈應有疾病者以金薄鉆卽愈相傳自憍賞彌國鄔陀衍王作佛滅後自彼飛來",
    "幻日敬佛": "西域記云摩竭陀國幻日王崇敬佛法愛育黎元隣國大族王淫刑虐政不恭職貢治兵來討幻日王王知爲臣曰今聞兵至不忍其鬬幸諸臣寮赦而不罪賜此微軀潛行草澤言畢出宮依綠山野國中感慕從者數萬棲竄海島大族得國以兵付弟浮海往罰幻日王守其埿險輕騎誘戰金皷一震奇兵四起生擒大族及縛引現大族自愧失國以衣蒙面幻日曰汝露其面吾欲有辭大族曰臣主易位怨敵相視旣非交好何用面談再三告示終不從命於是宣命數其罪曰三寶福田四生依賴苟任豺狼傾毀勝業福不祐汝見擒於我罪無可赦宜行刑辟時幻日母博聞強識善占相聞煞大族疾告王曰我嘗聞大族奇姿多智欲見之王令引見王母告曰烏呼大族幸勿恥也世間無常榮辱更事吾猶汝母汝若吾子宜去蒙衣一言面對大族曰昔爲敵國之君今爲俘囚之虜墮廢王業亡滅宗祀上愧先靈下慚黎庶誠恥面目俯仰天地不能自喪故此蒙衣王母曰興廢隨時存亡有運以心齊物則得喪俱亡以物齊心毀譽更起宜信業報與時推移去蒙對語或存軀命大族謝曰苟以不才嗣膺王業刑政失道國祚亡滅雖縲紲之中尚貪旦夕之命敢承大造而謝厚恩於是去蒙衣王母曰子宜自愛當終爾壽言已告幻日曰先典有言宥過好生今大族王積惡雖大餘福未盡若煞此人十二年中業色相視煞存中興之氣終非大國之王當據北方有小國土幻日承母命愍失國之君娉以稚女待以殊禮總其遺兵從大族弟自立兄投迦濕國王王深加禮後煞彼王自立彌滅塔寺又討健馱羅國煞六億人毀寺塔一千六百不久死入無間",
    "育王奉僧": "善見律云佛滅度後二百一十八年爲王一切諸王無不降伏兼統虛空及地下一由旬阿耨達池諸鬼神日獻王八擔米合十六器以供王用王信佛僧八器米施比丘二器通三藏者二器供王夫人餘四自供宮中妓女合一萬六千比丘六萬恆常供養鬼神日日獻金色果香味希有五種衣又賢聖蜜漿又海龍王獻石眼藥又無熱池邊有粳米香美鼠剝去皮又蜂供蜜迦陵頻伽鳥來作種種妙音乃至作金鏁鏁海龍王今爲佛作八萬四千塔自出九十六億金錢時八億比丘僧九十六萬尼羅漢弟亦出家太子公主亦皆出家王人佛法",
    "戒日高明": "慈恩傳云戒日王機惠高明才學瞻敏愛育四生敬重三寶始自誕靈洎乎沒齒貌無嗔色手不害生象馬飲水漉而後飲在位五十餘年野獸狎人舉國不煞五年一設大會日飯千僧除三月雨不出遊方日分三時一時理務王事二時修福又絕肉食日卽一食有食肉者截舌煞生斷手三藏至爲曲女城設大會來與名象津致顯名在傳文多不錄",
    "安民以理": "西域記云烏長國王釋迦種安民以理民愛如親候五更先禮三寶香花供養日出昇殿方覽萬機次到辰時香水浴像日飯百僧王及夫人手自益食食後習武日昳寫經十行與德行僧論法後與臣下論治國事三十餘年不廢如此有五百子孝藝俱無倫比等",
    "王來問法": "金藏經云月氏國王與羣臣親來問祇夜多尊者佛法其王聰明大智有大名稱尊者曰王來時路好去亦路好王喜迥臣等不會王曰生死路也",
    "供佛然燈": "悲花經云王名無諍爲供養佛自頂兩膝兩手然燈而作供養如得三禪樂心不傾動",
    "光明捨頭": "報恩經云大光明王捨頭與婆羅門大臣等與七寶頭不肯易也",
    "身爲床座": "法華經云雖作世國王不貪五欲樂乃捐捨國位委政太子隨阿私仙拾薪設食乃至以己身以爲床座爲求大法求其佛果",
    "梵天童子": "西域記云童子王本梵天種千枝萬葉世代爲王約已千年事梵天祠不崇佛法聞三藏至慕三藏德大申敬禮興佛法焉",
    "王重經文": "西域記云佛涅槃後四百年初健馱羅國有王名加胒色迦其王敬信尊重佛經味道忘疲傳燈是務與脅尊者五百羅漢重集三藏",
    "戒日拘摩": "慈恩傳五云三藏欲歸拘摩羅王致書與戒賢及奘殷勤相請得書告衆曰支那比赴戒日如何爲使曰今欲東歸不及去也使至王又遣使曰弟子亦能滅法令那爛陀寺變爲灰粉戒賢得書爲法師曰彼善心素薄須赴令發深心及國人等遂與使俱往至彼見王甚喜率羣臣迎拜讚歎延入宮陳音樂香花供養請受齋戒如是月餘戒日討恭御迴聞法師在拘摩羅王處驚曰我先頻請不來今何在彼令急送法師來拘摩曰我頭易得師卽不可戒日令使取頭拘摩懼知其語失乃嚴象軍二萬乘船三萬沂兢伽河以赴王所於河北有行宮見戒日王曰支那僧來否曰來王旣重賢宜當自往王曰來日去拘摩迴爲法師曰王雖言來日但恐卽來至夜一更數千炬燭奏節步皷戒日果來法師不起王至禮足瞻敬因問破陣樂曲等曰弟子且還明日迎師早辰使至法師與拘摩同往戒日與門師二十餘人出迎入座備陳珍膳作樂散花王曰聞師作制惡見論何在曰在此呈論王遂讀之訖謂門師曰日光旣出螢燭奪明師等所守之宗他皆破訖王曰論大好弟子欲集五天僧曲女城設大會顯師之德集十八國王名僧外道等峨峨岌岌若雲興霧涌充塞數十里雖齊之舉衭成幃三吳之揮汗如雨未足方其盛安二殿可受千餘人等置金佛在大象帳內戒日作帝釋像拘摩作梵王像梵天執白拂寶蓋乘象侍佛而行法師及門師各乘大象至殿供養王施金椀七金盤一澡罐一金錫𣐙一金錢三千上疊衣三千法師及諸僧各有等施摽□衆無敢破者至十日王施金錢一萬錢三萬上疊一百領□工皆有所施法師一皆不受王令以法師袈裟示大衆爲立名爲大乘天小乘呼解脫天",
    "精進慈愛": "大集經一云有精進王稟性仁愛慈念衆生如母愛子亦常深心敬事沙門婆羅門等如子事父彼王形量瓌偉挺異常人身體圓滿衆相具足面目端正顏色光榮威德弘普人天愛敬生刹帝利種姓父母七世尊高清淨",
    "東自周秦": "開元釋教錄云周穆王明聖朝時西極有聖人至千變萬化王敬之久而隱卽佛化之初至秦釋利房等一十八人賷經像至始皇不信囚於下獄善神碎獄却歸西天蓋以大法興時未至留於經像後劉向校書天閣往往見有經文",
    "孝明初興": "漢法本內傳云後漢孝明皇帝永平七年甲子夜夢金人身長丈六項佩日輪光明赫弈飛在殿前明日博問羣臣此何神異通人傅毅對曰臣聞西方有佛疑是乎帝以爲然遣郎中蔡愔郎將秦景博士王遵一十八人往西天尋訪佛法至大月氏國遇摩騰竺法蘭志弘大法請來漢地帝大嘉賞造寺度人廣如寺部從永平十年丁卯至獻帝延康元年庚子一十一帝一百五十四年緇素一十二人譯經二百九十二部三百九十五卷",
    "曹魏五帝": "三寶錄云自文帝黃初元年庚子至元帝感熙二年乙酉凡經五帝四十六年沙門五人出戒羯磨一十二部一十八卷",
    "吳王建初": "感通云吳主孫權前都武昌後都建業經邦治國諡太祖大武皇帝黃初元年壬寅至孫皓無諡天紀四年庚子凡經四主五十九年緇素五人出經并及失譯一百八十九部四百一十七卷初僧會至感舍利置建初寺改佛陀里",
    "王問大義": "支謙至吳孫權聞其博學有才慧卽召見之因問經中深隱之義謙應機設對釋難除疑權大悅拜博士使轉導東宮甚加寵秩後太子登位遂退隱於穹隘山不交世務後以梵經譯爲吳言等六十卒吳王孫亮發書惻愴慰贈等",
    "孫皓陵法": "開元錄云孫皓卽政法令苛虐廢棄淫祀乃至佛教欲令毀壞臣曰佛之威力不同餘神僧會感瑞太皇創寺今者輕毀恐貽後悔皓遣張昱詣會詰問昱雅有才辯難問縱橫會應機騁詞文理鋒出自旦至夕昱不能屈旣還奏皓歎會才明非臣所測願鑒察焉",
    "皓自對問": "皓時大集羣臣以馬車迎會就坐皓問曰佛教所明善惡報應何者是耶會對曰夫明王以孝慈訓世則赤鳥翔而老人見仁德育物則醴泉涌而嘉禾出善旣有瑞惡亦如之故爲惡於隱鬼神得而誅之爲惡於顯人得而誅之易積善餘慶詩詠求福不迴雖儒典之格言卽佛教之明訓皓曰若然則周孔已明何用佛教會曰周孔所明略示近迹至於釋典備極幽微故行惡有地獄長苦修善則有天宮永樂不亦大哉皓無以折後因溺像陰腫大信佛法從會師受五戒天紀四年四月皓降晉遘疾而終",
    "西晉司馬氏都洛陽": "起武帝太始元年乙酉至愍帝建興四年丙子四帝五十二年緇素一十二人所出經戒集等及新舊集失譯總三百三十部五百九十卷",
    "東晉司馬氏都建康": "從元帝建武元年丁丑至恭帝元熙二年庚申一十一帝一百四年緇素十二人所譯經律一百六十八部四百六十八卷",
    "秦姚氏都常安": "起姚萇昭武皇帝白雀元年甲申至泓永和三年丁巳凡經王主三十四年沙門五人羅什等共譯出經論九十四部六百三十四卷至姚興弘始三年冬羅什入關於草堂寺逍遙園請羅什先譯大品智論爰及中觀百門金剛法華維摩經等帝自執筆大加賞重及妓女等又取釋道安習鑿齒等佛法之盛於茲大焉",
    "武哀之化": "案前漢武帝元狩中霍去病討凶奴至畢蘭過居延山獲昆耶休屠王等將其兵衆五萬人降獲金人長丈餘列之於甘泉宮武帝以爲大神燒香禮拜及聞西域遣張騫使大夏還云有身毒國等此卽佛化之初又漢哀帝元壽元年使景德憲往月氏國誦浮圖經還當時稍行浮圖齋戒奏黃縑白紈三十疋以贖僭詔越報楚王尚浮圖之仁祀潔三月與神爲誓信也又桓帝時襄揩言佛陀黃老以諫主上欲令好生惡煞少嗜欲尚無爲至漢永平十三年上夢金人卽後漢興也",
    "明君奉佛": "辯正理論三云儒生信心稍發邪執漸迴又問漢代君主奉佛至久而彌篤爲有徵者可得聞乎曰自頂日降祥摩騰入漢歸心奉法不可殫言今當爲子略陳十代君主三公宰輔通人博識敬信佛者以告子也",
    "晉世祖武皇帝": "龍顏奇偉盛明革運大弘佛事廣樹伽藍",
    "晉慧帝": "歸心妙道契意玄宗仍於洛下造興聖寺供養百僧敏帝篤意冥感遠降神儀仍在長安造通靈白馬二寺西晉二京寺一百八十譯經一十三人七十三部僧尼三千七百餘人",
    "東晉中宗元皇帝": "文軌大同中興江左造瓦官及龍宮二寺丹陽建業集千僧",
    "肅宗明皇帝": "聰聖玄覽崇齋興福造皇興道場二寺集義學名稱僧百人",
    "顯宗成皇帝": "至意冥通聖德遐感造中興鹿野二寺集翻經義學名稱千僧",
    "孝哀皇帝": "近問侍臣迴心妙理賞嘉切對大啟龍光",
    "太宗簡文": "仁恕溫洽作聖欽明造佛建齋度僧立寺於長千寺故塔起本浮圖壯麗殊偉",
    "烈宗孝武": "精心奉法至念冥扶師子國王欽其懷道故遣沙門曇摩抑遠送玉佛以表丹情召義解僧造皇秦寺捨舊第爲本起寺殿宇嚴麗",
    "安帝": "篤信无怠廣興福業於育王塔立大石寺右東晉一百四載合寺一千七百六十八所譯經二十七人二百六十三部僧尼二萬四千人",
    "宋高祖武皇帝": "啟聖建元還淳返朴口誦梵本手寫戒經造靈根法王二寺供佛招賢集遍學千僧",
    "太宗明皇帝": "至治克昌口誦般若造丈八金像四鑄不成改爲丈四立卽圓滿莊嚴始就還高丈八且食解齋爰感舍利造弘普寺以召名僧",
    "太祖文皇帝": "奉齋不煞精心慕道尚之雅對佛戒爲宗坐致太平允如聖旨欽仰求那務興大法造禪靈寺常供千僧右宋世合寺一千九百一十三所譯經二十三人二百一十部釋教隆盛篤信倍多名僧智士鬱若稻麻寶刹金輪森如竹葦",
    "齊大祖高帝": "手寫法華口誦般若四月八日常鑄金佛七月十五日普寺送盆供養三百名僧立陟屺正觀二寺",
    "高宗明皇帝": "寫一切經造千金像口誦般若常轉法華造歸依寺召習禪僧身持六齋務修十善",
    "世祖武皇帝": "造招賢遊玄二寺集義學翻經釋子一百人三教格量四年考校右齊世合寺二千一十五所譯經一十六人七十二部僧尼三萬二千五百人",
    "梁高祖武皇帝": "性度弘偉風鑒朗拔遊心七覺陶思八揵邁有德之前蹤躡淨名之聖軌紐地維之旣裂振天網之頹綱未明求衣坐以待旦日強不息敦緝彝倫至於鷲峯奧旨鷄園密義二諦五乘之典三藏九部之文赤髭之所未詳青目由來不釋並得文無重覽義不再思鄙周孔之俗譽譏老莊之名理能令先儒解體時彥伏膺罕入戶庭孰窺牆隩獨開聖覽迥發天情大智閑閑外齊八則小心翼翼內斂四儀臨赤縣而溢慈悲寄玄扈以子弘誓澤周有頂道被無垠靈應嘉祥兆符先見寬仁德孝史備後書顯護所弗傳攝支所未譯並編之金簡藏諸寶印覆以珠帳擎以玉床運花之臺妙於四柱師子之座超于九級求真繫草之賓書皮代紙亦見衆香之客洒血淹塵梁記武帝在位四十九年每以庭蔭早傾常懷感思恆加歎曰雖有四海之尊無以得申罔極故留心釋典以八部般若十方諸佛之母除滅罪障善滌煩勞故採衆經躬述注解法輪相繼齊講不絕藉慈勝福望展孝心頻代二皇捨身以祈冥祐每捨身時地爲震動於鐘山起愛敬寺青溪起智度寺捨舊第爲光宅寺至普通八年造同泰寺殿臺華綺房廊彩飾陵雲九級麗魏永寧又於雲陽臺立至敬殿景陽臺起七廟室月中再設淨饌每及宗廟蒸嘗未曾不流咽涕泗預從左右潛歎交懷雖億兆務殷而卷不輟手披閱內外以夜達晨著通史書苑及經律異相三教義類五典文言數千餘卷至於流刑獄市多行慈悲恕其有罪不可原者改容久之然後下筆察獄聽訟明若通神自非享宴不許音樂後宮侍御皆無羅綺內殿寢處衣衾率素布被莞席草履葛巾天鑒年來口味備斷日惟一食食菜蔬蜀獻芋蒻甚訝香美似肉因復出勑禁之自有帝王莫能爾者信不思議之君父也制五時論轉四方等造光宅同泰等五寺集重雲講聽衆千僧國內普持六齊兆民皆受八戒",
    "梁太宗簡文皇帝": "天姿高朗風神起邁委心妙法通覽玄章造資敬報恩二寺刺血自書般若十部太后諱日不食而齋撰法集記二百餘卷法寶連壁二百許篇",
    "梁中宗孝元皇帝": "體聖多能入微靈悟造天居天宮二寺召高行千僧自講法華每解成實論右梁世合寺二千八百四十六所譯經四十二人二百三十八部僧尼八萬二千七百餘人",
    "梁孝宣皇帝梁孝明皇帝": "文明在政中興大寶復梁社稷光被生民於荆州造天皇陟屺犬明寶光四望等寺右後梁二帝江陵四十五年寺有一百八所山寺有青溪鹿𣴃覆舡龍山菡山寺並佛事嚴麗堂宇彫奇覩發善心見便忘返僧尼三千二百人",
    "陳高祖武皇帝": "應寶歷以君臨赴會而司牧身長八尺鬚長三尺旋毛覆耳垂手過膝以天願力康濟羣生以大莊嚴戡剪多難永言沛邑思報地恩願使譙都同斯嘉慶永定二年於楊州造東安寺復爲國爰建羣生於楊都治下造興皇天居四寺等皆繡拱彫楹文掍粉壁三階肅而宛轉千柱赫以玲瓏長表列於康衢高門臨於馳道美音精舍未或可儔善得仁祠詎能爲比也寫一切經一十二藏造金銅佛像一百萬軀度僧尼七千人脩治故寺三十二所",
    "陳世祖文皇帝": "紹隆三寶弘化五乘盛德比於慈雲大明方於慧日美譽形於四海仁心貫於三虛刁斗無虞干戈載戢修治故寺六十所寫一切經五十藏度僧尼二千人",
    "陳高宗孝宣皇帝": "執玉版而道中麾乘金輪而止上國地居且奭任總機衡歲有豐年民唯大蓄城中無事天下咸康於楊州禁中造太皇寺然以慎終追遠情切章陵爲始興昭烈王孝太妃於太皇寺造七級木浮圖金槃對耀靈比色珠相與合壁爭輝又以漢光紹位代𮟴承家式樹福田造崇皇寺太建二年重爲始興昭烈王孝太妃爰逮蒼品奉建靈刹高一十五丈下安佛爪長二寸闊一寸式瑩珍龕藏諸寶篋光飛五色焰起一尋神變不窮覩者改且造金銅佛二萬軀修治故像一百三十萬軀寫一切經十二藏修補故寺五十所度僧尼萬人右陳五主合三十年寺有一千二百三十二所國家新寺一十七所百官造者六十八所郭內大寺三百餘所輿地圖云一都下舊有七百餘寺屬侯景作亂焚燒蕩盡有陳大統國及細民備皆修造連甍接棟櫛比皇居表塔相望星羅治下書經造像不可紀言無遮大會僧德布施放生宥罪和宣十善汲引四民難得稱矣僧尼三萬二千人譯經三人十有一部此五君篤美玄宗廣弘佛寺立寺造像招集名僧晉世祖來穌家給晉中宗富有江表丕承寶運孝武光啟德風宋高祖殷憂稍移天步猶阻一年塗鯁四載兵勞百虜暢於胸中萬機總於衿內不倦檀那之業常持護法之心宋太宗瞻仰螺髻諷誦龍宮弘聖不疲清音無輟宋太祖運慈日用布此天平每興解網之仁恩及結繩之政齊高祖洞真假之玄妙盡儒墨之精華幸修上善光隆下武",
    "元魏諸君太祖道武皇帝": "運鍾喪亂宇內分崩生民不見俎豆之客黔首時覩戈馬之迹禮樂文章掃地將盡太祖以雄傑之深姿苞君人之雅量克平朝野奄有中州大啟龍光潛被日用天興元年下詔曰佛法之興其來尚矣於京邑健飾於容範修整寺舍又於虞虢之地造十五級浮圖起開泰定國二寺寫一切經鑄千金像召三百名僧每月法集",
    "魏太宗明元皇帝": "明叡寬雅非禮不言愍念四生敬重三寶廣於鄴下大度僧尼",
    "魏世祖太武皇帝": "氣蓋當時威振天下連牘四海牢籠萬方迴向一乘歸依三寶復伽藍之勝地創招提之淨宮仍於鄴城造宗正寺後因崔寇始淪正法",
    "魏高宗文成皇帝": "聰達穎悟風格異常興隆佛教修復神宇釋門廣備始自文成凡度僧尼三萬許人",
    "魏顯祖獻文皇帝": "德配彼天道隣極聖造招隱寺石坐禪僧",
    "魏高祖孝文皇帝": "神光照室和氣充庭仁孝綽然岐嶷顯著聽覽政事從善如流哀矜百姓恆思濟益以太后忌日哭於陵左絕膳三日哭不輟聲仍於鄴都造安養寺碩德高僧四方雲集六宮侍女皆持年三長月六齋其精進誦經者並度出家事無大小務於周給常謂史官無諱國惡每手不釋卷覽之便講愛奇好士情如飢渴善談莊老尤敦釋教才藻富瞻文章百篇修心遠邁不以世務妨道而幼業洪緒早著叡聖之風時以文明攝事優遊拱己玄覽猶得著自不言神契所標固以符於冥化及躬總大政一日萬機十許年間曾不暇給欽明稽古叶行御人帝王製作朝野軌度斟酌用捨煥乎文章然而盡聖窮神繼天紹曆奉爲先皇於大覺寺修葺堂宇嚫施隆厚供給豐華影塔經臺粲然備舉上標金刹下列銀楹鴈翼臨雲龍首承日名僧係踵法侶排肩朝集蓮地暮栖香閣風流慧苑梵嚮禪林召三百許僧六時不墜所度僧尼一萬四千人",
    "魏世宗宣武皇帝": "於式乾殿爲諸僧朝臣講維摩經喜怒不形雅愛經史尤長釋義善風儀美容貌德格陰陽明並日月播文教以懷人調禮樂以施俊達於三河六郡之地涇渭灞滻之區造普通大定等四寺供養三學千僧",
    "魏肅宗孝明皇帝": "得一居真體二隣極總三乘以馳騁臨四衢而閑步仍於鄴下造大覺寺窈窕曲房參差複殿風飈出其戶牆雲霞起於簷間見珍木之相繚視芳草其如積須達長者差得相方迦蘭竹園猶難比擬",
    "魏敬宗孝莊皇帝": "風神秀邁姿貌瓌偉素履忠貞夙稱民望造五精舍刻萬石像",
    "西魏武皇帝": "善窮術數兼閑武藝慕登真之要旨欽出世之玄猷永熙元年於長安造陟屺寺供養三百名僧四時講誦略無棄日",
    "魏文皇帝": "立德立仁允文允武常行信捨每運慈悲大統元年造般若寺極濟孤孝供給病僧口誦法華身持淨戒起七覺殿爲四禪室供養無輟檀忍不窮善實可稱",
    "魏孝靖皇帝": "有魏肇膺嘉運王瑞遠叶冥符慶集燾丘神照若水九國仁被四海威加繼三皇之懋績纂五帝之徽蹤高祖以藏聖御天從京定鼎世宗以叡明承統廓寧區夏紹累聖之基資則天之業式觀乾象俯協人謀遠遵古式深知時事考龜襲吉遷宅漳滏再昌寶曆尅樹洪基聖德重光暨於九葉而受終文祖運鐘靖帝右元魏拓拔氏君臨一十七帝一百七十年國家大寺四十七所其王公貴室五等諸侯寺八百三十九所百姓造寺三萬餘所總度僧尼二百萬人譯經一十九人四十九部",
    "齊高祖文宣皇帝": "降就日之虛垂望雲之慶河圖負宇驗帝錄之禎符海外占風知中國之有聖九牧來貢百神咸秩貴道尚德藏用顯仁或出或處非小節所量乍智乍愚故大人之所鑒至於弘通像法莊嚴金地機來深淺並赴泥洹之門土隨淨穢皆等琉璃之色至於折伏嬌慢殊丹水之戰厭離纏縛異昭華之禮所以准的能仁碎波旬之衆憲章覺者轉輪王之尊固是大權應物弘誓利生者也天保之始請禪師受菩薩戒於是斷肉禁酒放捨鷹鷂去官魚網又斷下屠殺月六年三勸民齋戒諸宮圍及六坊私葷菜悉除之外有者不許入大起寺塔僧尼滿諸州又以昭玄大統法上爲戒師常布髮於地令師踐之天保二年詔曰仰惟慈明緝寧四海欲報之德正覺是憑諸鷙鳥傷生之類宜放之出林其以此地爲太皇太后經治寶塔廢鷹師曹爲報德寺所度僧尼八千餘人十年之中佛法大盛",
    "齊肅宗孝昭皇帝": "襲摳電之徵繼星虹之慶光被四表叶順三辰體道居尊顯仁作聖奉崇至教情寄玄門奈國法輪尼園廣說四諦八揵之旨五乘十行之詮香山巨力且日難勝表裏皮書猶云未備隨世間之行業應羣生之弘誓奉爲先皇寫一切經一十二藏合三萬八千四十八卷青首紫絛銀繩金縷覆以蓮花之帳擎以師子之臺文與日月俱懸功將造化同廣凡度三千人",
    "齊世祖武成皇帝": "廣齊羣生應遊佛刹芳林園內更興花蓋之祠洛邑城傍還紆璽書之頌層臺別觀並樹伽藍璧玉珠璣咸充供具敫自頂禮無事經行大寧元年創營寶塔脫珍御服並入檀財轉大品經月盈數遍右高齊六君二十八年皇家立寺四十三所譯經六人一十四部",
    "周孝愍皇帝": "明裕研機疏通弘遠天縱神武民歸獄頌握金鏡以居尊齊玉衡以建極時逢剝喪世距雲雷地絡絕維曦輪隱曜邅迴九服震駭八靈旣而象練重章震樞再紐惟睿作聖知機曰神周自元年大弘象化海內名德慕義歸仁廣開解脫之門洞啟菩提之路欲使天窮有頂等被慈雲地極無邊俱蒙慧日",
    "周孝明皇帝": "君臨萬國平章百姓內親九族外穆四門封介丘之瓊拴觀塗山之玉帛乃至被本維翰列辟庶官五向十行俱識歸依之道外觀內覺同登解脫之門世界有邊弘誓無盡二年奉爲先皇敬造盧舍那織成像一軀并二菩薩高二丈六尺等身檀像十一軀并二菩薩高二丈六尺及金剛師子等麗極天成妙同神製",
    "周太祖文皇帝": "聰明藏智岐嶷繼體四門允穆百辟時序上降休寶下叶禎祥於長安立追遠陟岵大乘魏國安定中興等六寺度一千僧供養瑋法師及弟子七十餘人於安州造山壽梵雲二寺又造福田寺供養國寶禪師又於寶師墓所造福田寺又爲可汙大伊尼造突厥寺",
    "周高祖武皇帝": "膺期御曆握鏡乘乾登上格下之訓天經地義之則五緯殊方則御以天挈四維失紐則援之地軸移風易俗安上治民道被震門照華陳賜舜之玉功開伊闕疏河降錫禹之珪山瀆効靈中外禔福武成二年爲周文皇帝造錦釋迦像高一丈六尺并菩薩聖僧金剛師子周迴塔一百二十區莫不雲圖龍氣俄成組織之工水濯江波非假操力之製照淨土於神光開化佛於員影仍於京下造寧國會昌永寧等三寺飛閣跨中天之臺重門承烈仙之觀雲甍藻機繡柱文棍夏戶秋窗蓮池奈苑處處精潔一一妍華見者忘歸覩之目眩凡度僧尼一千八百人寫經論一千七百餘部後遇賓始爲不善道士張賓也",
    "周孝宣皇帝": "造塑像四龕一萬餘軀寫般若經三千部六齋不替八戒靡踰永夜清辰經行誦念立四大願至三菩提右周宇文氏五帝二十五年合寺九百四十一所譯經四人一十六部",
    "隋高祖文皇帝": "膺千齡之運當百王之末玄德通於神明至功包於造化揖讓之始未動戎衣樂推之辰咸熙庶績於是握璿璣而運乾象履文昌而齊升極經天緯地之業重光紫微仁盛聖明之姿聯華日月至德被於人鬼大化合於陰陽威振九圍澤沾四海劭三皇之懋緒纂五帝之徽蹤文景陽成莫能及故有玄龜赤雀瑞鹿祥龍總萃於江漢俱遊於蘭圃致騶虞於平樂降麒麟於中國富昌東鰈西鶼紛綸上苑丹鳥翠鳳煥爛華林殿闕產於靈芝柱礎成於美玉石開奇字山出嘉聲甘露垂醴泉涌景星曜浪井浮朱草叢生嘉苗合秀攣者能步瘂者能言慈洽九垓澤潤八表明算以合變幽計以知來乃聖乃神多能多藝無爲之政遠嗣離連有道之風實方炎昊閑田息訟比屋可封弘護居心汲引典念棟梁三寶荷負四生開皇三年詔曰朕欽崇聖教念存神宇其周朝所廢之寺咸可修整京兆太守蘇威奉勑於京城之內選形勝之處安置伽藍於是合京城內無問寬狹有僧行處皆許立寺並得公名曰高祖以後魏大統七年六月癸丑生於同州般若尼寺神尼之房于時正氣冥符赤光滿室浮暉溢戶紫焰屬天其內覩者莫不驚異互相禁約不許外聞比至日期紫氣充庭其物在內皆成紫色四隣望之氣如迴蓋或似高樓復有景風甘露合穎凝枝池發異花林生奇菓毒蟲隱伏吉烏翔鳴仍爲神尼護持保養及登天位爰憶舊居開皇四年奉爲太祖武元皇帝元明皇太后以般若故基造大興國寺般若遭建德內外荒涼寸梠尺椽掃地皆盡乃開拓規摹備加輪奐七重周帀百拱相持龕室高竦攔宇連袤金縢捧雲表之露寶鐸搖上下之風又以太祖往任隨州造大興國寺京師造大興善寺大啟靈塔廣置天宮象殿憑虛栴梁架逈壁璫曜彩玉題含暉畫栱承雲丹櫨捧日風和寶鐸雨潤珠幡林開七覺之花池漾八功之水召六大德及四海名僧常有三百許僧四事供養開皇五年爰請大德經法師受菩薩戒因放獄囚仍下詔曰朕宿膺多祉嗣恭寶命方欲歸依種覺敦崇勝果以今月二十三日請經法師於大興善寺受菩薩戒然菩薩之教以解脫爲先戒行之本慈悲爲始今囹圄幽閉有惻于懷自流罪以下悉可原放計天下輕囚預得放者二萬四千九百餘人死罪蒙降者萬人種種慶意革此蒙心明慈慧日有生之類同知遷善也其下勑云佛以正法付囑國王朕是人尊受佛付屬自今已後訖朕一世每月常請二七僧隨番上下經師四人大德三人於太極殿讀一切經雖日覽萬機而餐法味夜共皇后及宮人親聽讀經若有疑處問三大德又於毫州造天居寺并州造武德寺前後十二院四周閭舍一千餘間供養三百許僧始龍潛之日所經行處四十五州皆造大興國寺於仁壽宮造三善寺爲獻皇后造東禪寺又詔若能高蹈清虛懃求出世咸可獎勸詔訓垂範幽谷閑遠含靈韞異所好仙聖彼居學道之人趣向者廣愛石泉栖息巖藪去來形骸所待有須資給其五岳及諸州名山之下各置僧寺一所并及田莊仁壽元年帝共獻后及宮人等感舍利並放光明砧槌試之宛然無損四十州各起寶塔並放光明顯發神變殊常具如王劭所記自開皇之初終仁壽之末度僧尼二十三萬人海內諸寺三千七百九十二所凡寫經論四十六藏一十三萬二千八十六卷修治故經二千八百五十三部造金銅檀香夾紵牙石像等大小十萬六千五百八十軀修治故像五十萬八千九百三十許軀宮內常造刺繡織成像及畫像又造五色珠璠五彩畫幡等不可稱計二十四年營造功德弘揚莫能紀錄百無以知",
    "隋煬帝": "嗣膺下武丕承大業至德光被於億兆神化覃洽於黎元占風候雨之鄉梯山請朔蟠水流沙之地泛海輸琛外洞九流內窮三藏究真如之妙理殫造化之幽源體物超前緣情冠古每以鼎湖之駕邈矣寧追長陵之魂悠然滋永乃聿興淨業樹標福田大業元年爲文皇帝廣崇寺宇在寺部中右隋譜錄云如楊氏二君三十七年寺有三千九百八十五僧尼二十三萬六千二百人譯經十六人八十二部",
    "大唐高祖神堯大武皇帝": "纂堯居晉契武基周雲起龍騰撫期命世協一匡以興運因九合而樂推發自參墟克定京室子俗之規已布約法之教便申并集五星化覃四表地紐還正天維重張自西自東遠安邇肅而義旗初指經彼華陰望祀靈檀以求多祉造靈仙寺武德九年於朱雀門南通衢之上普建道場設無遮大會繽紛羽客執板來儀容與福田揚煙總萃步虛才引殆遏行雲清梵徐迴堪留度馬芬芳妙供形五淨而擎來照灼名花麗三山而捧至於是車馬偪側士女駢填欲湊峴山如爭褉飲假令日光通夢唯傳白馬之徵菩薩應生徒聞赤鳥之歲比之今日良有愧哉又武德元年仲春之月于時韶景揚暉青祇獻祉兩儀交泰萬物咸亨應多福之宜布惟新之澤命沙門道士各四十九人於太極殿七日行道散席之日設千僧齋法琳以釋老二教同處弘宣冀神功將三景連衡寶命與二儀齊久兼上其頌等在文字部也",
    "唐太宗皇帝": "宿樹五恆曠資十善啟興王之霸業赴億兆之歡心但以建義之初時逢世季親當矢石屢總元戎東剪七雄西清八水縱神兵而戮封豖乘天策而斬脩虵旣動赫斯之威恐結怨魂之痛其年冬躬發詔旨自隋末創義志存極溺非征東伐所向平殄黃鉞之下金鏃之端凡所傷噎難用勝紀手所誅剪將近一千竊以如來之教深尚慈仁禁戒之科煞害爲重承言此理彌增悔懼爰命有司京城諸寺皆爲建齋行道七日七夜竭誠禮懺所有衣服並用檀捨冀三途之難因斯解脫萬劫之苦藉此弘濟滅怨障之心趣菩提之道又勑三年正月常於本寺起仁王道場以爲恆式又奉勑波頗三藏等於大興善寺譯寶星經琳爲序又勑翻般若燈論大莊嚴論上柱國尚書左僕射邢國公房玄齡散騎常侍左庶子詹事杜正倫等奉勑詮足碩德一十九人右光祿大夫太府卿蘭陵男蕭璟爲勑檢校百司供給四事豐厚琳又預勝光執筆爲序云勑寫十部散在諸州踵輪王十善化世國內諸市悉斷屠行普禁民間不許宰煞江南之地立塞取魚三十餘州觸處皆爾必須破堰然乃取之所取者比鄧林之一枝枉死者可以過恆沙之億數又降慈造悉廢除之歲阜時和海內豐稔又度僧尼三千人諸州散配旣而德動上玄感通至聖七難俱殄七福備臻恩治九垠之表威加八極之外其年凶奴王頡利等來降",
    "高宗皇天大聖弘孝皇帝": "爲母太后文德皇后長孫氏造慈恩寺報生育之恩述三藏聖教序在春宮時又奉勑造菩薩藏經後序永徽二年造梵本經臺勑賜物等尋便成就又請奘三藏入內於修文殿翻發智論降飛白書手詔慰問優洽又勑房玄齡趙郡王李孝恭太子詹事杜正倫太府卿蕭璟等監閱詳定翻譯又勑左僕射于志寧等時爲看閱隨事潤色又爲皇后懷中宗請求加護皇后施納袈裟及諸衣物及分娩時端正奇特神光滿院自庭燭天遂號爲佛光王勑造佛光寺度僧七人請法師爲王滿月剃頭乃至三藏遷化葬事所須皆令國備等",
    "齋設施利": "顯慶元年春正月景寅皇太子忠自以非嫡不敢久處元良乃慕太伯之規陳表累讓帝許封忠爲梁王賜物一萬段甲第一區卽其日策代王弘爲皇太子就大慈恩寺爲太子設五十僧齋僧施布帛各三段勑遣朝臣行香等",
    "晉齊王大猷": "雅度清簡",
    "秦王弘度": "器局淹和",
    "安平王": "志節峻舉",
    "義陽王": "理思入神",
    "下邳王": "篤至經術",
    "高密王": "節儉孤標",
    "南平王": "信物有徵",
    "建平王": "立身雄勇此等諸王莫不翼佐勳業廣崇佛教左右部落咸使六齋合第尊卑皆受五戒",
    "晉彭城侯劉遺民": "撰五時教著九想時",
    "晉豫章太守雷次宗": "精心慕法造栖靈寺",
    "臨淮令周續之": "服道日新",
    "新蔡侯畢穎之": "心期淨域",
    "南陽長宗炳之": "加事懇苦",
    "五賢": "識貴遺榮韜名神府從遠師遊憩狎志隱淪等布一心俱履幽極藉芙蓉於中流蔭瓊柯以詠言飄雲氣於八極汎香風於百年體忘安以彌穆心超樂以自然",
    "尚書左僕射褚翌": "志操冰霜",
    "尚書右僕射諸葛恢": "履道貞固",
    "尚書馮瓌": "不避顏色",
    "尚書謝廣": "抱誠直諫",
    "尚書令何充": "中素簡質以桓交庾冰輔政之日共局邪風嫌僧元禮充等五賢與議宮博士等建議云尋漢逮晉不聞異議尊卑憲章無或暫替令沙門守戒之篤者每燒香咒願必先國家欲福祐之隆情無極已奉上崇善出於自然禮儀之簡善由守法是以先皇御世因而弗華所謂因其所利而惠之賢愚莫敢不用情上有天覆地載之施下有守一修善之人宜遵先帝故事僉議爲長衆莫不允",
    "司徒公王謐": "感瑞呈真造東安寺",
    "護軍將軍王默後將軍劉抑江州刺史庾悅晉陽太守阮偘": "右五賢皆立寺造像歸命釋門弘護無退",
    "晉輔國將軍何無忌": "崇信克終造祇園寺",
    "符璽郎李通": "守法一心",
    "彭城王欣": "至信純厚",
    "太僕卿王珣": "剋意令終造石澗寺",
    "豫章太守范𡩋": "行檀不倦結志惠物於鵠嶺下造栖禪寺",
    "太常卿殷仲堪": "志孝克終靈文爲感",
    "東海何承天": "爵覽內外師表嚴公",
    "吳郡張恭": "懇誠奉戒",
    "兗州刺史王恭": "欽聖重德延敬持公",
    "丞相王導": "緝諧妙理等",
    "瑯琊王珉": "直而無誨",
    "太尉庾元規": "淳性不喻",
    "廷尉桓茂": "德及有情",
    "太常謝幼輿": "顯仁藏用",
    "陳郡謝混": "風彩歎俗",
    "光祿周伯仁": "特達生崖清風自扇",
    "中丞郗超": "欽賢重法記意述林",
    "右衛將軍褚叔度": "仁厚濟世",
    "長廣太守李嶷": "傾信懷道",
    "尚書太原公王濛": "篤信玄理",
    "尚書衛珍": "敦雅絕倫",
    "潯陽刺史桓伊": "忘己濟物造東林寺",
    "侍中袁彥伯": "清風道舉晉後漢書嘉讚佛理玄開義府崇慕道林",
    "東陳太守謝安石": "神彩超邁",
    "尚書殷仲文": "風流儒雅抗志雲霄",
    "會稽內史王羲之": "文翰驚世",
    "益州刺史毛璩": "傾慕頂禮託志持公",
    "文學王洽劉恢殷浩許詢孫綽等": "一代名儒千里駿驥學無棄日洛市知具傳聞手不釋書傍人懼其爲疾英聲跨俗逸氣超羣",
    "臨川王義慶彭城王義康南譙王義宣臨川嗣王道規建安王休仁": "並懷文藻大習佛經每月六齋自持八戒篤好文雅義度最優炙輠不窮霞明日朗懸河無竭雨散煙飛闔內夫娘並令修戒麾下將士咸使誦經著宣驗記讚述三寶",
    "尚書宋殼": "貌至感人",
    "中書令沈慶": "傾誠動物",
    "光祿卿戴顒": "巧思通神手自造像",
    "新亭劉紹": "至願冥荷",
    "徐州刺史王仲德": "精心感徹",
    "中書范泰": "博物通玄",
    "御史王弘": "清通邁俗",
    "侍中司空昭公劉勔": "謀佐王室",
    "始興公王恢": "敬重彌至委質嚴師",
    "儀同蕭思括": "子弟合門尅己護戒",
    "尚書謝莊": "聰悟特達",
    "竟陵文宣王蕭子良": "博覽六經游心七籍世稱筆海時號儒宗迴向空門遵崇釋典講成實論誦法花經國俸之資悉營功德冥感雅梵有類陳王躬說般若還同天帝金言暫啟已邁前心玉軸纔披先焦後燄褰帷東夏變越絕之風擁瑞西河改隆中之俗乃至感疾造像獲安等",
    "吏部謝眺": "緣情貫世敬信絕倫",
    "太尉文忠公徐孝嗣太尉文憲公王儉": "文忠有柱石之材文憲有伊霍之量經綸備舉朝野具瞻篤信甚於嘉賓識悟方之靈運佛法光顯實寄吾人慕法若是",
    "特進張緒": "發心至理",
    "中書令周顒": "解忠蓋世",
    "侍中左氏尚書中書太子中庶子國子祭酒徵君何胤": "素履忠密風力閑瞻抱玉燭之禎氣膺大賢之一期學窮經史心包玄奧和大變序之樂后成曲臺之禮淹中稷下之論歐陽夏侯之書易剖京施詩分韓楚皆爲訓釋靡不必該請業質疑虛至實返聚徒教學治德成羣於般若寺立明珠柱深向釋氏雅敦內教珠柱放光七日七夜",
    "錄尚書事長廣王湛": "股肱王室文武憲章",
    "大承相內外諸軍事常王": "勳業崇美特達超倫",
    "大都督錄尚書廣平王": "智思超倫操履溫直",
    "大尉蘭陵王長恭": "聰敏絕羣朝野敬憚",
    "大司馬清河王亶": "業行優深風格道遠",
    "司徒瑯琊王儼": "翼贊皇家光隆朝政",
    "左僕射廣寧王孝珩": "識悟優遠貞幹令終",
    "侍中尚書令錄尚使持節都督趙州諸軍事驃騎大將軍開府儀同三司護軍趙州刺史帶六州都督并州大中正長安公晉昌王唐邕": "星氣程符岳神効祉屬此昌年挺茲上德光事五君寵加八命出陪黃屋入履青蒲拾遺補闕獻可替否軍制之經兵符之祕國之利寶不可示人心膂攸歸常掌切密重以刺舉梏服督察金趙杖節中威下車布惠豪右兼并望風霜而斂手單弱擠墜沐雨露以息肩金口木舌提耳指掌衣食盈而知榮辱禮樂覃而識忠孝旗亭絕奇哀之貨國土有哀矜之識約比食魚清伴酌水參墟長吏畏之若神明農野黎民仰之如日月加以良田居體真金在性游戲衆法調伏諸根聞必修行見能隨喜爲國及蒼生於堯之舊都建衆義莊嚴寺擬大壯摸乾象測圭表度九筵背陰面陽啟寒含燠書經造像",
    "尚書令高肇": "造閑居寺",
    "侍中尚書令元羅": "才名之士王元景邢子才等咸爲賓客然爲性儉素恂情接物崇敬三寶欽尚四弘於法喜寺興建七層磚塔至於盡心匡聖主上寧於君下保於己蓋人倫之水鏡天下之楷模",
    "右丞相咸陽王斛律明月": "勇氣無前抱節彌勁",
    "左丞相平厚王叚李先": "恪勤政事允副朝委",
    "錄尚書事淮南和士開": "篤敏勤恪奉法自強",
    "太常清河王高岳": "勇幹清美",
    "太宰章武王庫狄千秋": "猛義恭順",
    "侍中秦王高歸彥": "汎愛優美",
    "七兵尚書王元景": "清勇肅著",
    "司空馬子如": "學業精美分節峻舉",
    "右僕射崔季舒": "物望清貴世高羽儀",
    "尚書左丞封孝琰": "清風峻遠時望所先",
    "侍中斛律孝卿": "義勇蓋世",
    "侍中斛斯文若": "清儉俊恪",
    "侍中徐之才": "德風道舉",
    "侍中高正德": "儉約不渝",
    "僕射趙彥深": "仁厚清恪",
    "祕書監祖孝微": "學業優贍才藻映俗",
    "殿中尚書刑子才": "絢彩流光奇文蓋世",
    "司徒潘相": "尚仁貴義",
    "衛尉卿杜弼": "志節可稱言行惟允",
    "太尉彭樂": "仁厚著美",
    "右僕射燕子敬": "奉上接下守法自強",
    "太常卿崔昂": "篤義尚仁當朝冠族",
    "散騎常侍劉逖": "學該七略才顯四門",
    "使持節平南將軍仁州刺史金紫光祿大夫安康侯樊儒": "體調凝邃理識清遠精誠杜志莫與爲儔廬州造竹林寺仁州造拔苦寺造像寫經年別不替",
    "光祿大夫尚書僕射楊遵彥": "識懷溫敏風儀道逸早標玉閏夙擅金聲而文綜九功武包七德振天下之美譽威海內之勸心文宣高示於上京僕射總知於時務皷腹擊壞人無怨聲十年之中齊國大治匡合之力楊公有焉而博涉內外兼閑孔釋仁祠櫛比州刹相望法衆連衡士女迴向護持在意民具爾瞻",
    "光祿大夫尚書僕射崔纖": "才膺佐命寵亞二南蓋朝庭具瞻人倫勢望兼行佛法大建福田樂與名僧高談至理書經造像修補伽藍",
    "雙林大士": "梁東陽郡烏縣雙林寺傅大士常轉法輪紹隆尊位分身世界濟度羣生或胸臆之間乍表金色拳握之內時吐異香或見身長丈餘臂過于膝脚長二尺指長五寸兩目分明雙瞳照曜顏貌端嚴有大人之相遣使賚書贈梁武帝曰雙林樹下當來解脫善惠大士白國主救世菩薩修上中下善希能受持其上善略以虛懷爲本不著爲宗亡相爲因涅槃爲果其中善略以治身爲本治國爲宗天上人間果報安樂其下善略以護養衆生梁武延之仍於鍾山之下定林寺坐蔭高松臥依磐石四徹之中恆注甘露六旬之內常雨天花梁武於花林園重雲殿開般若題獨設一榻與天旨對揚佛理及玉輦升殿晏然箕坐憲司譏問但云法池若動則一切不安且知梁運將盡救愍兵災乃然臂爲燈冀穰來禍至太建元年夏右脅而臥奄然涅槃于時隆暑赫曦溫暖光異色貌敷渝光彩鮮潔香氣充滿屈伸如恆觀者發心歎未曾有",
    "侍中尚書左僕射中衛軍特進右光祿簡肅子徐勉": "溫雅夙聞珪璋早著明曲臺之典左夏韓益之書莫不窮源盡奧遞爲留心",
    "侍中護軍將軍簡子周舍": "岐嶷夙成珪璋幼發蒸蒸色難無勞孟母之間謇謇敬勸不待季康所疑事顯閨庭名傳邦邑九流百氏之記六時五禮之文皆博窮前古爲准當世兼推受持佛戒迴向釋門絕彼羶腥甘茲蔬素究龍宮之金牒殫鵠林之玉旨每以毗城勝集摩竭微言折角解頤獨高時彥",
    "尚書令沈約": "文苑翰林獨推江表學爲世範才蓋時英",
    "尚書僕射朱异": "弼諧帝道建立法幢",
    "始興令陸咸": "穎脫出羣傾心正覺",
    "侍中袁粲": "操履勁直每樹法筵",
    "國子祭酒張充": "碩學鉤深篤志玄道",
    "太子侍讀王暕": "絕世無偶",
    "太子庶子柳澄": "談玄不窮",
    "中書令王僧孺": "學綜玄儒",
    "著作蕭子顯": "器深內外",
    "度支尚書蕭子恪": "安心玄道",
    "祕書監何敬容": "不墜彝倫",
    "吏部尚書謝舉": "面折庭諍",
    "行軍主簿劉孝威": "有安國之詳謹蹈靈運之玄風",
    "黃門陳伯之": "信心如古",
    "中庶子孔休源": "立身忠正行己清恪",
    "中庶子平西安非戎昭將軍襄陽印令劉遵": "儀表溫潤風姿韶朗趨步生光可久而敬芝葉銀鉤之巧堪懸帳中龜文鳥足之奇信安臺上",
    "天官尚書劉孝綽": "聲名蓋世",
    "襄州太守柳津": "誓捨簪纓崇玄履道",
    "文學王元長": "雋氣無前",
    "左丞張稷": "識真通理",
    "中書令顏之推": "恭儉篤信",
    "寧蠻長史徐擒": "風雅閑瞻清辨入神",
    "侍中兼中庶子溫子王訓": "神用韶朗風儀閑雋出忠入孝勇義尚廉憤素必諺流略斯總",
    "散騎常侍章侯王規": "朝庭羽儀廊廟𣏌梓昂昂後進飛纓石渠婉婉來儀摳衣金馬",
    "尚書左僕射章侯徐陵": "文章冠絕敬信罕儔造像萬軀寫經一藏",
    "少保尚書僕射袁憲": "忠信罕偕篤志莫過於上定林寺造夾紵作像十萬軀",
    "尚書僕射江總": "緣情獨拔形於前代在匡山造彌勒像高八十尺寫一切經一藏三千七百五十二卷",
    "吏部尚書廷尉卿毛喜": "忠節高俊仁厚兼隆書逼二王學侔三賈躬自運筆寫維摩經梁世歸崇不能加也",
    "東宮舍人傳縡": "運筆寫維摩經梁世子雲不能加也學侔王鄭才方謝陸備閑三教深解一乘拔萃超羣海內推揖",
    "大丞相勃海王": "神氣精靈天姿秀異德備文武學兼禮樂珪璋社稷之器廊廟柱石之材實有王佐之風咸稱靜亂之託至於歸心服道獨超名輩不恡象馬無愛珠璣於定國寺興建寶塔",
    "七王信向": "廣陽忠武王汝南王相國高王宜都王廣陽文獻王司徒廣陽王符中太保司徒廣陽懿列王七王並敬信居懷敦崇爲業或文或武匡國匡家協柱石之風有廊廟之德迴心佛理共遵法化咸受八戒俱持六齋造寺度僧設會崇善",
    "二王傾心": "上黨王稷常山王鷙穆性和厚美形容騺貌魁傑腰帶十圍立性方厚少言清慎常息省闥雖當炎暑不解衣冠官至侍中大司馬",
    "四王雅秀": "東陽王丕淮陽王他淮陽王尉河東王苟丕他並容貌壯偉大目秀眉四十年中三長月六齋持戒無替誦維摩經造法王寺年耆望重皆步挽杖朝然丕又聲氣高朗博記國事問無不知及享宴之際恆居端坐每與王公學士大德名僧研味佛理抗音大言謂衆人曰佛教冲洽非儒墨者所知",
    "秦王翰": "閑當世之務盡成敗之理近事遠謀造次備舉重仁行義朝野具瞻",
    "司徒北海王祥司牧高陽王雍": "或親自本枝或他居外戚總政本之要當神州之重並感賀殊慕勵己尅心式光朝政敷宣治道而虛襟佛理崇信法橋造像書經興立寺塔寫一切經一十二藏",
    "彭城王勰": "叶音思也",
    "齊南王文若": "勰罄盡心力保護世宗內外指撝至登立門庭大啟佛事廣興修造伽藍創建靈塔文若風流寬雅姿制閑裕吐發深美辭色淹和時人爲之頌曰三公楚楚盡琳瑯未若濟南備圓方至於口誦金言心期淨土持齋菜食護法敬僧無以加也",
    "安豐王延明中山王熙": "並以宗室博古學文俱立道場齋講相續以香汁和墨寫經一百部素書金字華嚴經一部皆五香廚四寶函盛靜夜良辰清齋行道放五色神光照曜臺宇衆皆共觀倍更發心",
    "瑯琊王誦": "義綜六經史諺百氏衣冠儀貌朝野所推高論清風獨超時輩弱年聘梁武奇之與語終日帝曰昔王陵在漢姜維相蜀所在成名何必本二其見禮如此常與梁武啟必稱魏臨淮王梁武亦不責之頗以敬重爲意六齋之日恆設淨供獻佛飯僧俸祿所資多入經像",
    "尚書令廣陽王嘉": "喜慍不形沈敏好學仁厚至孝造次不渝讀一切經凡得三遍造愛敬寺以答二皇爲製衆經抄一十五卷歸心委命志在法乘",
    "陳留王虔": "姿氣魁嶷膂力絕倫自小出家虛心慕道其後歸俗不廢習真雖于政事頗敦勝業",
    "齊獻武王": "思隨冥運智與神行恩比春天威同夏日坦至心於萬物被大道於八方修心尅己迴向正法造大悲寺普濟羣生",
    "六王挺拔": "錄尚書事彭城主韶臨洮王榮江下王彝魏使持節中外諸軍事齊王鉅鹿王闡譙郡王亮並英毅挺拔風俗超倫而信敬法言迴向釋氏",
    "幽州刺史虞令守": "珪璋內閏風飆外肅器度淹美神用高明於幽州造通玄寺供養百僧",
    "河南尹武邑公李獎": "羽儀文物冠蓋相望守一抱真志存安養三長□□□自清齋二親諱日達曙悲感造彌勒寺供養百僧",
    "司徒祖瑩": "字元珍鍾美多福資神積善器局虛閑志識開悟口含碧鷄之辯手握彫龍之文義府玄宗於是乎在",
    "司空李無爲": "率性不羣自然行已鈎深致遠懷文抱質鳴鵠將飛便懷四海之志驥駒方騁已有千里之心雖政事殷廣常以金剛般若爲業每月六齋終身靡廢",
    "沛郡太守趙元則": "稟精辰象資靈河岳幼譽檀美弱冠馳名信敬之志不移檀忍之心無竭寫經造像心未爲勞",
    "黃門侍郎崔陵": "精心道藝託志詩書彫篆爲文斧藻成德承風虛想望美傾心獨步當朝爲物稱首而迴心三寶委質四弘於鄴城下起報恩寺",
    "雍州刺史韓仲詳": "造韓使君寺",
    "少保建昌公竇略": "素抱伊霍之量夙懷柱石之心專征授律知甲乙之孤虛當敵制權識風雲之向背富而不驕貴而不傲敬信崇重委命世雄造靈山法雲二寺供養二百許僧精勤年常不廢",
    "太常卿恭侯鄭瓊": "萱蘭表德琬琰爲心朝貴羽儀人倫龜組起淨域寺建法華堂月別營齋年常寫像",
    "寧遠將軍侯莫陳弘": "本漢中山靖王之胤涉漢已來肇有豐國因侯而氏遂號陳焉造祇園寺常營齋講及施悲田",
    "太子中庶子御史中丞陸載": "初本吳人爲宋咸陽王義真行軍大都督長史後□赫連因卽仕魏有才智善談謔爲魏朝貴公所見稱重而性虛靜常以佛法爲意每讀衆經讚揚玄旨末年精進經字放光口誦法華時感舍利",
    "驃騎大將軍儀同三司恆州刺史陸政": "平直無私守道寡欲有長仁之操善文雅之容口誦維摩以爲論本時人高尚莫敢抗談卽陸載之二子也",
    "大司馬洛州刺史馮熙": "文明皇帝太后之君奉佛至信於諸州建浮圖精舍七十二所寫十六部一切經常與名僧講論佛義",
    "使持節幽州刺史司徒公胡國珍": "靈太后父唯事齋潔自強禮拜造像書經起正化寺供養百僧等",
    "侍中尚書令元乂": "氣幹宏拔英華清煦羽儀朝野臣贊有聞於代州起法音寺",
    "太傅昌寧公李實": "立身忠直雅正爲人清儉慎終令始奉敬法師無廢六齋恆持五戒",
    "衛尉卿許伯桃": "有長人之風弘莫逆之道崇奉正法無替於時",
    "吏部尚書邢鑾": "有清規美談笑閑莊老味詩騷敬重大乘造像立寺",
    "散騎常侍溫子昇": "有太沖三都之筆美子雲百奏之才錦繡紐其文章金玉慚其暉映崇重妙法愛樂大乘",
    "司徒高敖曹": "勇氣絕羣武略超世",
    "司徒高隆之": "逸氣超倫德風可揖",
    "右僕射大行臺慕容紹宗": "聰鑒可稱禮賢斯正",
    "柱國襄州總管衛王": "植衆德本造上鳳林寺",
    "柱國雍州刺史齊王太師柱國大將軍大冢宰宇文護": "納四履之苞茅專五侯之征伐周文作輔庶績咸熙怡繇爲謨天下無事社稷由其建立朝廷賴其銓衡而篤信不羣迴向無比典隆像教創製仁祠造其五寺不費水衡之財郡國減租無勞汎舟之役濆陰寶鼎之地安邑紫殿之基園開長者之金泉浦沙門之錫盡大乘之木難傾日南之火齊製窮匠妙不因工王之圖巧極神功方侍由余之對中天寶塔遙疏望氣之臺涌地靈龕還對懷車之坂持戒四部安居二時恆轉法輪常凝禪室又供養崇化寺",
    "柱國尚書僕射楚國公豆盧寧": "年始弱冠月角稱奇星精表德在軍三十年餘身經四十一戰胡兵不敢南牧趙人詎肯東渙人倫水鏡當世𣏌梓而汎愛居心迴向爲業造羅漢會宗二寺鑄像寫經相續不斷",
    "大將軍南蠻都監常山公柳慶之": "造香寺嵩高峻極大夏雲搆器宇沖邈風度凝整追王戎之簡要邁裴楷之清通有德有才可宗可尚於襄州造寺刹飛雲表幡颺夫垂日桂殿蓮臺珠叢金地遠方祇樹若寫雞園",
    "荆州刺史安道公席顧": "器宇淹凝才略通濟銀章青綬令德彰於國史策勳載於家諜基茲閥閱累葉光華於鄧州造德王寺房宇精嚴殿堂塽塏位居形勝來者發心",
    "大保柱國大將軍呈武公尉遲安": "軒轅誕聖新鄭肇其洪源昌意降居若水承其遺烈始祖魏氏之政封尉遲國君官族表於世功命氏因于祚邑蟬聯華緒彝鼎鏤其深功舄弈崇基庸器紀其行業父柱國大將軍長樂公夫人尚昌樂大長穆公主造宣化尼寺",
    "使持節柱國大將軍大都督潼州刺史徐國公若于鳳司空之孫武公之子": "建社嗣齋執珪續衛高峯掩日長翅垂雲造至聖寺庶憑冥福",
    "使持節柱國大將軍太傅清河公侯莫陳休": "文武兼施忠孝備舉生而念善常行慈恕極大乘寺受戒發心寫一切經造丈六夾紵作無量壽佛俸祿所致咸寄檀那",
    "大師柱國蜀國公尉遲迴": "魏室喪亂經綸夷狙周朝建國匡翊揖讓勳高効重所在難方崇善慕福久而彌著於妙像寺四事無闕法輪恆轉三學倍增",
    "太傅柱國大將軍入宗伯鄧國公竇熾": "五陵冠族三輔良家孟津稱同德之門咸陽乃先登之佐功參八柄位入六符熾卽安豐華胄昔專黃老今信大乘建白馬梵雲二寺種當來出世之業",
    "開府儀同三司陽化公元昇": "魏大丞相京兆康王之孫太保錄尚書恆芝之子溫恭爲節仁孝居心遊學儒林早習經史深敬釋氏捨宅爲德王寺",
    "柱國大將軍隴東郡公楊纂": "河南近臣華山貴胄祖丘以羽林三軍治兵於六鎮父安仁非道大都督朔州鎮將祖考已來並崇佛法",
    "通州刺史右侍上士散騎常侍楊操": "西漢十人東京四世朱輪華蓋弈葉相承尚書忠公之孫汾州刺史之胤二楊同世皆崇佛法",
    "開府儀同三司太子洗馬": "雲寧莊公瑯琊王柘拔勝侍中太保司牧廣陽王嘉之孫父通捨其國嗣脫躧王家改碣石爲香城變睢陽爲柰苑棄冠冕而服田衣罷絃歌而遵雅梵莊公爲父亦慕歸依仍於私第常修善業",
    "大將軍幽州刺史安定公宇文貴太祖文皇之孫柱國齊王之子": "東膠西序敬業離經德重儒林名高太學事親盡孝奉佛惟恭入檀忍心老而益志",
    "司空貞侯鄭穆": "出忠入孝肇自彼天敬佛重僧久而無倦",
    "開府儀同三司安政公史雄": "昔柱史留滯周南鎮聲函谷因官命氏遂稱史焉祖遵涼州刺史父寧國安政烈公並深謀宏略匡時濟世而門崇三寶人奉八齋造安政寺冥薰祖考",
    "使持節陝州都督行臺郎中通直散騎常侍河東公宇文善": "公字仲良成童就學傳衣百家弱冠登朝逸轡千里大統初於沙苑獻揵舉河東之地杖劍歸誡其宗從卿人並不得開國而信奉正法畏懼將來造寺書經一生興福",
    "侍中少傅京兆郡守行臺郎中燕郡公盧景仁": "太僕卿靖之少子雅好博古家傳析薪之業夙夜強學世績良弓之教三兄景裕學冠之儒四兄景辯博問強記俱能整改憲章制度禮樂關中號爲夫子河上疑於仲尼並稱讚佛教窮深莊老",
    "侍中柱國大匠卿冠軍將軍中散大夫武衛將軍安豐公叚跱": "干木後胤撫軍幼子風流重世嘉聲踵武山澤通氣儀表純和時以茹茹檀強跨有燕薊奉命專對示其逆徒卽請附隆還敦好穆所獲口馬及金具等並用寫經并施孤老",
    "開府平北將軍仁州刺史安化公丘洪賓": "世推忠烈門承顯貴巷通長戟擬王濬之居門方駟馬同魏野之宅弟廣化公並器均瑚璉質表珪璋難兄難弟同元季之德或將或相齊烈丹之貴敬重釋氏研味法音捨其舊居爲本起寺",
    "益州府中郎新州刺史蔡哿": "待詔金馬之門論儒石渠之學梁園作賦遇等枚鄒從梁沒周禮過申伯",
    "柱國雍州牧南兗州軍事充德管鄧國公竇恭": "龜鏡蟬聯衣纓舄弈合門奉法咸韶嘉慶",
    "隋漢王諒": "京師造禪林寺并州造內華法忍寺各百僧三王並敬信居懷流通在意篤愛仁厚秦王最優常持六齋每行十善書經造像所在留心爲襄州總管之日按撫化導大得物情俗詠來蘇時稱至晚其近興堂宇齊度神宮悉是王所臥居捨而爲寺",
    "太師上柱國申國公李穆": "器度英舉風宇清曠奇功茂績利濟生民周道旣衰三邊鼎沸肅寧方面摧遏兇醜精誠丹款貫徹幽明志慮沈深聲猷遐遠勳庸夙著名品早隆盛德至道坐鎮雅俗時宗人傑朝庭羽儀爰用徂來之松新甫之柏建興佛殿起立僧房禪宇鐘臺靡不精麗講堂門屋咸悉高華造修善寺",
    "太保上柱國薛國公長孫覽": "降靈川岳稟和純粹山庭反宇寘符佐旗之德龜文河目天挺命世之姿孝表率由忠爲令則溫恭寬裕之性簡久遠大之才治國隆家之道匡世濟時之略謇謇有周舍之氣肅肅懷管仲之風十亂無以加三傑莫能擬股肱良哉斯之爲也然而迴向法本崇奉釋門捨其第居傾其堂宇仍充金地卽搆寶坊月殿仁祠蓮臺華蓋種種嚴麗事事莊嚴又造資敬尼寺",
    "太司馬上柱國神武肅公竇毅": "幼稱令譽長號通人家有賜書門標衛戟拆獄動哀矜之念臨下盡寬和之仁而護持三寶體達五乘造寺建齋以爲常業",
    "上國武衛將軍梁國公侯莫陳芮": "卓犖不羣骨梗無輩參謀王室道建義旗去煩就簡之功佐命平暴之力任居闈閫有積炎涼宿衛宮城頻移氣序用心恭謹獨美當朝文物具瞻聲獻遐布一門昆季三人駙馬敬信崇重造寺書經每以法言備修善事",
    "上柱國使持節淮南總管壽州刺史王楊雄": "平暴靜難之才禦侮運籌之策爪牙之用旣顯鷹揚之力遂宣光國光家可大可久股肱攸屬文獻具瞻至信法言汲引無倦興福造寺恆建檀那弈葉公侯傳家台鼎識空鑒有服道知歸其望益高其心愈下",
    "上柱國尚書僕射魯國公虞慶則": "弈葉衣纓朝廷𣏌梓志識詳幹器宇淹通善六國之音達四方之俗旣總彝倫之要偏知帷幄之機而篤信居懷片善必記興福建寺至在行檀大起法堂廣羅佛殿於襄州造盧舍那夾紵像高一百二十尺相好奇異靈應殊常",
    "上柱國尚書左僕射齊國公高穎": "器局和允識慮優長禮總夏殷樂窮韶武百官氏族之諱九州土地之宜憲章經國之圖訓世育民之術朝政之事知無不爲其位彌高其心彌下皇隋建極實有殊功而善達世間早知幻化存心出要篤志香城至於七覺花臺三明寶殿瑠璃梵宇碼瑙禪龕柰苑祇園竹林檀閣處處委源一一留心凡是名僧海內大德惠崇禪師道彥法師等並感其敬信同赴伽藍又延信行禪師別起禪院五衆雲聚三學星羅道俗歸依莫斯盛也又造積善尼寺頗亦嚴華",
    "上柱國洛豫十七州諸軍事洛州刺史左翊衛將軍循陽公元孝矩": "志識優遠風骨凌霜參務治基早知禁衛用心匪懈奉法無親捨其第居充斯淨域靡恡資產常建福田玉質金相英聲遠振",
    "上柱國荆州總管上明公楊紀": "荆門勝地楚塞神卿艫舳之所混并水陸之所衝要唯仁是寄雖親弗居布政宣條咸稱繄賴清風遠著盛績有聞人唱來晚之歌咸陳去思之詠啟茲福地置此仁祠月殿流暉珠臺曜彩花開粉壁荷發圓池至於鄭氏維摩孫公安養皆爲絕世妙盡丹青造定水寺供養",
    "隋上柱國左衛大將軍陳國公竇杬": "三輔良家五陵貴胄洪源浚於湘水層巘鬱於岐山世載軒冕之榮門承羔鴈之禮扶風振於茂績平陵結其盤根",
    "上柱國尚書左僕射越國公楊素": "祚土開家俾侯建國少懷伊霍之志長協廉藺之風唐舉知其相秦郭賀稱其輔漢聰明神粹器局淹和納比吞流照同懸鏡英雋天挺穎拔自然至於推九流咀三古挹巨罇而不竭運蒼海而無窮方朔虞延恥諸魁岸魯匡晁錯慚其智囊郁郁美其爲文桓桓壯其用武弼諧之力燮理之功無以加也而尊重正覺開獎法門俸祿所資並營淨業揆青霄興像殿陵刹景起重臺七寶之堂九層之塔高臨漢表上出雲端布護名花綿蠻吉鳥善能留目甚暢游情造光明寺",
    "上柱國尚書右僕射納言邳國公蘇威": "貞幹足以濟事和義足以利生確乎不拔體乎其性隱不違親貞無絕俗類八公之赴漢同四皓之入朝國政天剛從斯大備頗閑百氏兼達三玄放心於四德之場託質於五門之觀書經造像禮佛然燈備彼莊嚴具諸功德隋朝良宰蓋語此人而心下志高識幽見遠憲章文武敦緝彝倫",
    "上柱國都督河東諸軍事河東太守竇慶": "文足字民武堪靜難汎愛仁厚來晚去思汲引爲心檀忍不倦",
    "兵部尚書上大將軍龍崗公叚文振": "世襲通侯家傳寵命器局和允識慮優長武冠孫吳文齊班馬待詔之榮屢顯應對之美日隆蓋朝庭之羽儀皇家之棟幹崇敬三寶體達四智造寺供僧寫經鑄像慈惠仁厚檀捨不渝",
    "著作濟南侯王邵": "學窮經史才邁羣英著齊誌一部釋老誌一卷又撰仁壽舍利見瑞記一部總錄佛法由來云釋氏非管窺所及率爾妄言之昔春秋魯莊公七年四月辛卯夜中星隕如雨意說者以爲四月八日佛生時也案周四月於夏之六月辛卯非八日年紀故魯知不及他國牟融云漢明帝夢金人其名曰佛於是遣使往求經書文案武帝得休屠主祭天金人劉向列仙傳讚云七十四人在佛經矣然則明帝前已有佛之經像魚豢云老子入西戎教作浮圖者此言出自化胡經不足取也漢世曰浮圖卽佛陀也猶沙門與桑門語之轉耳典略云黃帝夢游華胥氏之國華胥氏卽天竺國也佛在神游之所",
    "柱國毫靈四州總管海陵公賀若誼": "實卿相之門稱冠蓋之里山庭儀表月窟風猷篤信大乘崇奉正覺",
    "使持節大將軍涼州諸軍事涼州刺史趙國獨孤羅": "景公之世子獻后之長兄敬法重人尊師尚義而又無虧檀信不費勤王雖曰懿親常奉佛法",
    "上柱國涼益六州總管蔣國襄公梁睿": "道靈源於少昊分休帶於伯益東漢良宰西晉鼎臣敬信有聞丕業尅著",
    "上柱國廣宗莊公李崇": "挺生拔萃秀出罕儔唯昆與季師王友帝誦習般若興建法輪",
    "上柱國左武衛大將軍使持節涼州刺史宇文慶": "苞文武之幹略蹈仁義之規矩宣條萬里圖讚百城鑄像寫經爲福無已",
    "上大將軍營州總管魏興公韋世文": "聞詩聞禮之風三義三君之德鍾慶流澤奕葉不窮慕正法於當年習微言於積歲",
    "上柱國吏部尚書上庸公韋世康": "容壯魁岸風韻韶舉同玉樹之華滋類璧山之朗潤善經略美銓衡歸心惠門游情法苑",
    "廣漢太守襄垣公薛琰": "鳳毛麟角標文示武家崇正法門奉玄風歸向佛乘匡扶王室享祿享壽榮國榮家",
    "據引有功": "琳公云此等所引並有著錄具在史籍不復委言至如謝朔謝覽捨生存義抑祝抑談推功弗有江淹任昉終始宜哉劉杳顧協著述盡美張弘策之慎密呂僧珍之匪懈鄭紹叔忠誠王業蕭穎胄首膺義舉咸爲世寶抑又通家皆一代之大儒實四海之名胄並蘊經國之略俱稱君子之門社稷猶其乃安上下賴其方穆有文有武匡世匡家各標九合之功並樹千秋之業莫不委其五體敬我三尊忍辱慈悲恕己推物視玄黃其若夢聽鐘鼓其如聾賤尺璧而重片言投髮膚而折半偈蒙筆屢盡不能記其所行蔡紙徒窮未易陳其獲益茲類其衆罕以究言暨五梁六燕三秦二趙宇文拓拔夏蜀陳隋世貴時英閭閻士女高門連於閭闔崇基接于太階戚里之皇親帝京之富室顒顒慕道各各弘經口誦金言手披玉軸其衆也比草木之依大地其遇也猶鱗介之汎長川至於白屋農夫無名野老薄知歸向少發信心者不可稱計胡得記言所以福祐四生庶資三世允仁允恕及子及孫其能行之德無不至也",
    "善果之鑒": "慈恩傳云武德年勑大理卿鄭善果於洛度僧二七人時業優者數百法師經少不預取恨立於公門時善果有知士之鑒見而奇之問曰子爲誰家答以氏俗又問求度耶答曰然但以習近業微不蒙豫數問出家意何答曰欲遠紹如來近光遺法果深嘉其志又鑒其器貌故特取之謂官寮曰誦業易得風骨難求若度此子必爲釋門偉器但恐果與諸公不見其翔翥雲霄洒演甘露又名家不可失以今觀之則鄭卿之言爲不虛也",
    "文泰慕賢": "高昌王麴文泰三藏過流沙至伊吾停一寺有漢僧三人一老者衣不及帶跣足出外抱法師哭哀號哽咽不能已已豈期今日重見卿人高昌王令使遠請將細馬十疋驅駝設頓六日至夜半到城王與侍人前後列燭自躬出迎入昇重閣寶帳拜問甚厚云弟子聞師名喜忘寢食王妃共數十侍女又來禮拜將曉還宮乃供養濃厚別安道場兼留不許西行請爲國師三藏不納乃至不食四日餘王乃許之仍於佛前立誓王命爲弟母命爲子願師將來成佛我如波斯匿王爲外護檀越又請住一月講仁王經王自日日執香爐引法師昇座低跪爲鐙日日如此度四沙彌以充弟子製衣三十具西土多寒面衣手衣靴襪各數十事金一百兩銀錢三萬綾絹五百疋充二十年往來所用馬三十疋手力二十五人遣殿中侍御史歡信送葉護可汗衙又作二十四封書與屈支等國附大綾一疋爲信綾絹五百疋果木兩車獻可汗稱法師爲弟令送往諸國王與國人傾城泣別王又送十餘里乃至三藏書謝等",
    "留守迎法": "貞觀十九年春正月景子京城留守左僕射梁國公房玄齡奉勑迎經像乃遣右武侯大將軍侯莫陳寔雍州司馬李叔長安令李乾祐及京城僧尼士庶俱出奉迎自晡而入舍於都亭驛其威儀五里太常及長安萬年樂五色雲現",
    "無忌善對": "太宗見三藏延坐慰問帝大悅謂侍臣曰昔符堅稱道安爲神器舉朝遵之朕之觀法師詞論典雅風節貞峻非惟不愧古人亦乃出之更遠時趙國公長孫無忌曰誠如聖旨臣嘗讀三十國春秋見敘安事實高行博物之僧但彼時佛法來近經論未多不如法師究尋往西土帝曰卿言是矣",
    "無忌遂良": "帝令書新經論十部敬九州令展轉流通常曰佛教宗源杳曠靡知涯際其儒道九流比之猶汀瀅之池方溟渤耳時趙國公長孫無忌中書令褚遂良奏曰臣聞佛教沖玄天人莫測言本則甚深語門則難入伏惟陛下至道照明飛光昱日澤沾遐界化溢中區擁護五乘建立三寶故得法師涉重阻以求經履危途而訪道見珍殊俗具獲真文是陛下聖德所感臣等愚瞽預此見聞苦海波瀾舟航有寄又天慈廣遠使布九州俱餐法味臣等億劫希逢不勝幸甚帝曰此是法師悲願又卿等宿福所逢非朕獨力也",
    "賈敦道裕": "永徽二年正月壬寅瀛州刺史賈敦頤蒲州刺史李道裕穀州刺史杜正倫恆州刺史蕭銳因朝集在京公事暇相命參法師請受菩薩戒法師卽受之并爲廣說菩薩行法事君盡忠臨下慈愛羣公歡喜各捨淨財修書謝其文三紙極妙",
    "呂才造疏": "六年譯因明論栖玄乃將與呂才曰　論五紙一卷成部大明立破其旨極玄時尚藥奉御呂才卽造立破注解三卷義圖一卷其序廣揚佛理排三藏道德然有闕錯也",
    "請辯真僞": "左僕射燕國公于志寧以呂才造圖法師詳其是非時惠立致書破之其事方寢其書在傳第八太常博士柳宣聞喜而稱歎作歸敬序",
    "因齋參問": "黃門侍郎薛元超中書侍郎李義府因奉勑爲太子齋行香參問法師曰翻經勝利法門盛美未審更有何事以光揚法師曰法藏冲奧通演實難然內闡住持由乎釋種外護建立屬在帝王所以泛海之舟能馳千里依松之葛遂竦百尋附託勝緣方能廣益乃漢魏陳齊姚隋皆有君臣相助翻譯如貞觀左僕射房玄齡趙郡王孝恭太子詹事杜正倫太府卿蕭璟等亦奉勑助波頗三藏譯寶星經等豈獨今無二公入奏勑賜許之宣光祿大夫中書令監修國史上柱國固安縣開國公崔敦禮宣尚書左僕射燕國公于志寧檢校吏部書南陽縣開國男來濟尚書許敬宗侍郎薛元超中書侍郎李義府中書侍郎杜正倫時爲看閱學士任量追三兩人勑內給事王德來報法師奘奉綸旨不覺淚流襟袖自率徒衆詣朝表謝",
    "文顯引證": "破邪論云案孔老經書漢魏已來內外史籍略引老氏師敬佛處文證如左以答邪人冀其伏罪",
    "法輪習佛": "道士法輪經云若見沙門思念無量願願早出身以習佛真願見佛圖願入法門",
    "明解得佛": "太上清淨消魔寶真安志智慧本願大戒上品經四十九願云若見沙門尼當願一切明解法度得道如佛",
    "昇玄經云": "天尊遣道士張陵使往東方詣佛受法道士張陵別傳云陵在蜀郡鵠鳴山中供養金佛轉讀佛經",
    "東方善勝": "又昇玄經云東方佛遣善勝大士詣太上曰如來聞子爲張陵說法故遣我來看子語張陵曰卿隨我往詣佛所當令子得見所未見聞所未聞陵卽禮大士隨往佛所等",
    "老子師事": "西昇經云吾師化游天竺善入泥洹亦云古皇先生",
    "齋筵置上": "昇玄經云若有沙門來聽經當置上座道士練師自在其下又設齋供有沙門來觀齋主意不得計飲食費遏截不聽可推爲上座尼來聽法及齋亦然不得止也",
    "說偈願樂": "化胡經云願採優曇花願燒栴檀香供養千佛身願稽首禮定光偈云佛生何以晚泥洹一何早不見釋迦文心中常懊惱",
    "新改作佛": "靈寶消摩安志經云道以齋爲先勤行當作佛道門改云勤行登金闕故設大法橋普度諸人物老子又大權菩薩經云老子是大權迦葉菩薩化游震旦",
    "仙公善思": "靈寶法輪經云葛仙公生始數日有外國沙門見仙公禮拜抱持而語父母言此兒是西方善思菩薩今來漢地教化衆生當游仙道白日昇天又仙公自語弟子云吾師姓波閱宗字維那阿西域人仙人請問衆聖難經云葛仙公告弟子曰吾昔與釋道徽竺法蘭張太鄭思遠等四人同時發願道徽法蘭二人願爲沙門張太鄭思遠願爲道士等",
    "仙公初生": "仙公起居注云于時生在葛尚書家尚書年逾八十始有此一子時有沙門自稱竺僧於市大買香花市人怪問僧曰我昨夜夢見善思菩薩下生葛尚書家吾將此香浴之到生時僧至燒香右遶七匝禮拜恭敬沐浴而止",
    "校量功德": "上品大戒經云校量功德品施佛塔廟得千倍報布施沙門得百倍報又道士陶隱居禮佛文一卷智慧本願大戒上品經云施散佛僧中食塔寺一錢已上皆二萬四千倍報功少報多世世賢明玩好不絕七祖皆得入無量佛國",
    "得報沙門": "仙公請問經下云復有凡人行是功德願爲沙門道士轉讀佛經後世便爲沙門大學佛經爲衆法師復有一人見沙門道士齋靜讀經乃笑之曰彼向空吟經欲何學耶虛腹日中一食此罪人耳道士乃慈心喻之故執意不釋死入地獄考毒五苦",
    "純異上古": "仙公請問上經云高上老子曰上古之時人民純朴各懷道德虛心玄寂爲無爲之事此風旣散百競煙起萬流分折姦巧互攻愚智相陵鬼神執威衆聖並出制作教化唯令民修善自守是以有五經儒俗之業道佛各教其大歸善也",
    "勤苦得佛": "太上靈寶洞玄真一勸誠法輪妙經云吾歷觀諸天從無始劫來見諸道士曰姓男子女人已得無上正真之道高仙真人自然十分佛者皆受前生勤苦求道不可稱計法輪妙經又云道言夫不滅得還生人中智慧明達者從無數劫來學已成真人高仙自然十方佛者莫不業行所致制身定心坐禪思微",
    "三聖化世": "天地清淨法行經云佛遣三弟子震旦教化儒童菩薩爲孔子淨光童子爲顏回迦葉菩薩爲老子可令化世",
    "鬬勝歸佛": "漢法本內傳云明帝永平十三年上夢金人傅毅對佛蔡愔等迎像又魏書云愔等得佛經四十二章及釋迦像還明帝令畫工圖寫像形置於清涼臺及顯節陵經文緘於蘭臺又愔之還因立寺焉明帝問摩騰曰法王出世何以化不及此摩騰曰迦毗羅城三千界中心三世諸佛皆從彼出不問八部有願行者皆生於彼受佛正化咸得悟道餘處無緣佛不往也或光明或後五百一千年外皆傳聲教到彼教化永平十四年正月一日五岳道士朝正之次互相命曰至尊棄我道法遠求胡教我等今日朝次各將太上天尊所制經書各盡己之所能共上表曰五岳十八山觀太上三洞弟子道士諸善信等六百九十人共上表言臣聞太上無形無名無極無上虛無自然大道元首自從造化道教從生無上無爲之尊自然之父上古同遵百王不易今陛下道邁羲皇德過堯舜光宅四海八表歸依臣等竊承陛下棄本逐末求教西域臣觀西域所事者旣是胡神所說不參華夏復請胡人令翻其語託同似漢臣等思忖陛下翻得此語恐非大道如不依信願恕罪聽與驗試臣五岳道士多有聰明智慧博通經典從元皇已來太上經行悉能了曉太虛符咒並皆明達或有吞符餌氣策使鬼神入火不燒履水不溺白日昇天隱形於地方藥法術無不能者願許與彼比校一則聖上意安二得辨真僞三大道有歸四不亂華俗臣等不如任上重決若比對有勝乞除虛詐",
    "勑令引對": "勑遣尚書令宋庠引入長樂宮前帝謂道士曰此月十五日大集白馬寺南門外許卿比試道士共置正壇壇別開二十四門南岳道士諸善信七十人將靈寶等經一百三十卷華岳道士劉正念等七十人將智慧定志等經六十卷餘恆岳道士桓文慶等七十人將本業上品法科罪明真等八十卷岱岳道士呂惠通等一百四十人將太上安志上品等九十五卷霍山天目五臺白鹿仙宮合十八山道士祁文信等二百七十人將太極真人敷靈寶文等合八十四卷總置西壇茅成子等二十七家諸子經書總二百四十五卷置之中壇饌食奠祀百神置之東壇帝設七寶行殿在白馬寺南門外道西置佛舍利及經像十五日齋訖時道士等卽以柴荻和栴檀沈水等香水積遶西壇經教上啼泣啟告曰臣等上啟太上無極大道元始天尊衆仙百靈今胡神亂夏人主信邪正教失縱玄風墜緒臣等五岳道士諸善信等六百九十人敢以大驗欲曉衆人以辯真僞伏願上慈顯出神力卽便放火燒之經從火化悉成灰燼道士大驚先昇天者不能昇隱形入於水火呼策鬼神無一可驗佛經舍利以火燒之一無所損時太傅張衍語道士曰旣試無驗可就真法諸善信費叔才自感而死時佛舍利光舒五色直上空中神化自在還復往來旋環如蓋遍覆大衆映蔽日輪摩騰法師是大羅漢慈善之力現大神變于時天雨寶花在於佛殿及聞天樂大衆歡喜歎未曾有法蘭法師於大衆中卽說偈言狐非師子類燈非日月明池無巨海納丘無山岳榮法雲垂世界善種得開萌顯通希有法處處化羣生法師復出梵音歎佛功德稱揚三寶或說人天地獄因果大小乘法出家功德時司空楊城侯劉善峻官人民庶及婦女等發心出家四岳諸山道士呂惠通等六百二十人出家五品已上九十三人出家九品已上鎮遠將軍姜苟兒等一百七十五人出家京都治民張于尚等三百七十人出家京都婦女阿潘等一百二十一人出家十六日帝共大臣文武數百人與出家者剃髮日設供養夜然燈火作種種妓樂至三十日法衣瓶鉢悉皆施訖卽立十寺城外七寺城內三寺七寺安僧三寺安尼漢之佛法自此興焉",
    "諸聖弘化": "寶林傳云後漢第二主明帝乙丑歲永平七年正月十五日夜夢金人至十年戊辰十二月三十日摩騰法蘭至洛陽",
    "應化時代": "寶林云周穆王五十二年壬申二月十五日佛入滅至永平十年一千一十七年迦葉住世四十五年鷄足入滅當此方周第八帝孝王五年丙辰歲阿難入滅周第十帝厲王十二年癸巳歲和修入滅周第十一帝宣王二十三年乙未歲毱多入滅周第十三帝平王三十一年庚子提多迦此云通真入滅周十五帝莊王七年己丑歲彌遮迦入滅周第十八主襄王十七年甲申入滅婆須蜜周第二十一帝定王十九年辛未入滅佛陀難提周二十四帝景王十二年丙寅入滅弗馱蜜多羅周二十六帝敬王三十五年甲寅歲入滅脅尊者周二十八帝貞王二十二年己亥入滅富那夜奢安王十四年戊戌歲入滅馬鳴周三十五帝顯王三十七年甲午歲入滅毗摩羅三十七帝赧王四十一年壬辰歲入滅龍樹當此方秦第四始皇三十五年己丑入滅提婆前漢第四帝文帝十九年庚辰入滅羅睺羅多前漢第六主武帝戊辰歲入滅僧伽難提第七主昭帝十年辛酉歲入滅伽耶舍多漢第十主成帝十四年戊申歲入滅鳩摩羅多王莽十八年壬午歲入滅闍夜多後漢明帝二主十六年申戌婆修槃頭後漢五主殤帝九年丁巳入滅摩拏羅後漢十帝桓帝十八年乙巳歲入滅鶴勤後漢十二主獻帝十九年己丑歲入滅師子前魏第三少帝己卯歲入滅婆舍斯多東晉第一主元帝八年乙酉歲入滅不如蜜多羅東晉九主武帝戊子歲般若多羅宋第五主武帝孝建四年丁酉入滅達磨梁武三十五年丙辰十二月五日丁未後魏第八主孝明帝大和十九年葬熊耳山惠可大師隋文帝開皇十三年癸丑歲安縣令霍仲偘殺之葬慈州東北滏陽東北七十餘里僧璨隋煬帝大業二年丙寅入滅塔在舒州山谷寺道信大師唐高宗永徽三年庚戌歲閏九月四日滅弘忍高宗二十四年二月十六日壬申至代宗諡號大滿禪師法雨之塔惠能先天二年癸丑十一月十三日入滅塔在番禺",
    "佛生西域": "十二門論云佛爲大聖何不生在中華曰由余生西戎佐秦穆文王生西羌霸周師以道大法以善高藥貴除病馬奇駿異臣重忠良不以異國而不用也且如犀象牙角禁咒天文皆出異國况五天是大千之中故佛生彼",
    "破國亡家": "傅奕云有佛祚短如趙魏梁隋無佛祚延如三皇五帝曰秦何祚短漢又何長又曰入國破國入家破家對曰夫出家者內辭親愛外捨官榮至求無上菩提願出生死苦海棄朝宗之服披福田之衣行道以報四恩立德以資三有利資家國也",
    "毀容剃髮": "正理云有毀髮膚者曰聖人應化隨方在胡禿頂處漢縉紳華夷常形非教方之勝負佛不隨俗神力不備自是天竺之訓若漢學胡形剪髮便名事佛則應胡習漢法著巾亦爲奉道異也",
    "現無應驗": "外難曰造佛書經設齋本祈現福資益目前何爲念地藏而無徵喚觀音而不救致楊衍有咎虛之論馮士幹詰聖人之文徒勞辛苦枉費珠璣專事誇談罕聞實錄非唯爲善者不蒙其應亦作惡者翻受其榮豈意釋門反成焉有答業通三世",
    "三被毀除": "法苑一赫連勃勃都長安遇僧皆殺二魏太武周崔皓言夷滅三寶帝後悔皓加五刑三周武帝但令還俗此三君爲滅佛法皆感惡疾而終",
    "欲謗惑心": "婆沙論八云烏波離欲謗毀佛天龍惑心翻成讚歎",
    "佛猶被謗": "智論云旃遮女人與外道等親往來佛所聽法後以木盂繫腹稱其有孕外道引女到佛衆會高聲謗毀稱佛是此女夫而有此孕天帝化鼠嚙索出盂大衆咸責",
    "毀敬平等": "法集云栴檀龍腦不爲毀而不香諸佛慈悲不爲毀敬而無平等",
    "自坌其身": "別譯阿含云婆羅門比丘罵毀佛將士欲坌佛風吹自坌佛爲說偈",
    "厭佛無緣": "般若論云佛與阿難行化見一老母阿難曰此可憐愍度之佛言無緣曰與作後世緣佛化六方而是老母掩面不欲見無緣也",
    "謗聖過重": "出曜經云瞿波離比丘見舍利目連避雨神祠二聖先到見已迴避瞿波後見內有女人曰此二聖何以爲非白佛佛曰不然日可冷月可熱二聖定不爲非瞿波不信身瘡自出生身陷入地獄",
    "六師毀佛": "報恩經六云六師外道言佛從忉利下者人皆棄我卽共毀之曰黃口小兒實無所知真薄相人才生七日其母命終棄耶殊陀羅及父王等",
    "毀佛尚輕": "法華經四云若一劫中常毀罵佛其罪尚輕以一惡言毀持經者其罪甚重",
    "魔來入心": "萬行首楞嚴云修定菩薩魔入心故便言有前佛後佛男女真假等",
    "聖君不修": "弘明云若佛至尊堯舜周孔曷得不修七經不說牟子曰書不必孔丘之言藥不必扁鵲之方合義愈病者良君子博取衆行以輔其身堯舜旦丘師亦各別",
    "石虎怨佛": "續高僧傳云虎境被侵三邊告急曰我事佛久豈無靈也澄早入曰君曾爲商主至罽賓國供養六十羅漢我在一也今爲王何用謗三寶兵戎國之常事",
    "不信之者": "續高僧傳云傅奕造高識傳自古君臣不信佛者宋世祖唐高祖王度顏延之蕭摹之周朗虞愿張著惠李瑒衛元嵩顧歡邢子才高道讓盧思道魏太武周高祖蔡謨劉晝楊衍之荀濟章仇子陀劉惠琳范縝李緒王文周等皆不信佛法也",
    "九報之疑": "般若論云佛何有九罪報耶一梵志女孫陀利謗二旃遮女木盂三提婆達多推山壓佛傷指四金槍馬麥五外道六師終不受化六留離殺釋種頭痛七冷風動背痛八六年苦行九婆羅聚落乞食不得空鉢而還又復寒索衣熱取扇曰此皆爲化衆生示現而爲以對根故",
    "敬信虛實": "正理引外難云凡俗各傾財產竟造佛廟不怪珠璣爭陳堂宇或剖檀寫獯胡之狀鎔金織素代夷狄之容妙畫丹青巧窮奇劂一拜一禮冀望感通自佛法南漸已來六百餘載未聞一人見佛虛誑惑人空談威力對理如下",
    "杜龕毀像": "正理云王僧辯女婿杜龕典衛宮闕欲毀破梁武二金佛才至吏人與龕俱被金剛力士傷損至死",
    "溺像陰腫": "方誌云吳孫皓得金銅佛尿之灌頂立感陰腫痛不可忍太官卜曰爲犯大神遍禱神祇皆不能愈有宮人事佛奏請求佛依言求之立愈生信供養或云僧會奏",
    "寶冠在手": "感通瑞像施寶冠以錦帽覆之陳將滅佛冠在手重安嚴衛至明依前在手果然隋滅陳時君臣露頭見隋也又瑜伽云總持髮髻冠光燄衆圍遶等",
    "觀音愈瘻": "感應傳云齊建安王患瘻念觀音不止手爲刲藥明旦療愈菩薩力也",
    "文宣降靈": "齊竟陵王內傳云王得熱病疾重欲死夢見聖像手灌神湯而疾尋愈",
    "金尊代戮": "感應傳云張逸爲事至死預造金佛朝夕持念臨刃之日三刀不傷遂蒙放免所事像項有三痕",
    "謝氏亡子": "晉錄曰瑯琊王凝之夫人陳郡謝元弃女二子亡已六年忽見二兒被杻求母造福母卽爲造而免苦也",
    "孫祚見兒": "宣驗記云孫祚齊國人位至太中大夫少子稚字法暉小聰惠奉法年十八晉咸康元年桂陽病卒祚後任武昌到三年四月八日廣置法講請佛延僧建齋行道見稚在衆中翊從像後又問跪拜隨父歸家父先有疾云須作福可以扶魂免苦其事不虛",
    "長舒迴風": "晉錄冥祥記晉有竺長舒本天竺人念觀音經爲業後居吳中邑內有火連簷欲至遂念觀音風迴火滅尋有少年不信夜持火燒之四虛自滅至明少年叩頭謝咎",
    "阿練梵語": "冥祥記瑯琊王珉其妻無子常念觀音求子後因路見一僧曰我與君爲子道人亡後三月果願不虛其妻有妊生子卽解十六國梵語聰明卽晉尚書王淵明也小字阿練",
    "德祖免難": "宣驗記云毛德祖榮陽人初投江南偷路而遁逢虜騎所追伏在道側蒿中半身將露分受其死默念觀音俄然雲起雨注而免",
    "李儒馬驚": "隊主李儒鎮虎牢關爲魏虜所圍危急欲降夜踰城出見賊蹤橫臥地儒乃一心念觀音過卽入深澤未及藏身尋被來逐欲至羣馬向儒卽大驚恐而免",
    "郭宣處筏": "晉義熙十一年太原郭宣與蜀郡處筏共梁州刺史楊牧敬爲友敬以害人被禁事連宣筏二人念觀音許錢各十萬與西明寺作功德夜夢菩薩枷鏁解脫宣依願施錢筏不還後遇戎查蒲被流矢所中未死自悔曰我有大罪語訖而死",
    "何瑚感聖": "何氏傳云瑚字重寶梁爲北征諮議有令名通春秋孝性淳深事親共勤母病求醫不乘車馬忽感聖僧體貌殊異手執香爐日求齋食而至無早晚故疑其非常十餘日母瘳愈僧辭素書般若經一卷執手曰貧道是二十七賢聖不退相人感君志心故來看病今病已差貧道宜還言訖前行忽然不見爐煙香氣一旬方歇瑚捨宅爲月愛寺也",
    "張應捨邪": "靈鬼誌曰歷陽郡張應先是魔家取佛家女爲婦咸和八年妻病曰爲魔事家財略盡不差妻曰我本事佛乞爲作福往精舍中見竺曇鏡曰佛普濟衆生但精心耳後夢神人病差夫妻俱受五戒",
    "康阿得死": "幽明錄云康阿得死初見二人扶掖有白馬吏驅之備見地獄官府及見府君問得得曰家起佛塔寺供養道人曰卿大有功德令遊看地獄見先亡叔母等放還尋白馬吏杖一百",
    "長和飯僧": "幽明錄曰石長和死四日方穌曰見二人將去路兩邊有棘如鷹爪中有多人被驅往來曰佛弟子猶得在道到地府見舊人石賢具問家中消息王令檢都簿有飯僧功德餘命未盡遂却放還至死尸邊嫌臭不前見自亡姊往尸推之因乃穌息却活",
    "趙泰精思": "幽明錄云泰字文和清河人有辟不就乃精思典墳年三十五晉太始五年七月三日夜半卒心暖不葬還穌具說地獄檢籍餘有三十年橫爲取來放還事佛",
    "王坦死驗": "續搜神記云沙門竺法度者先與中郎將王坦爲友論生死罪福之事未審有無便共爲要若先無常當相報語後法度死忽來報坦曰貧道以某月日死罪福不虛事若影響勤德業事佛與君爲要相報耳",
    "臨刑免刃": "宣驗記云榮陽高狗兒年已五十爲殺人殺之不得因念觀音願造五層塔刃折刀斷奏得原免大發信心",
    "王襲得書": "宋吳興太守瑯琊王襲之有學問愛賓客於省內養鵝兩頭甚翫之欲殺一夜夢見鵝銜十紙書受與看之明善惡因果元信莊老不重佛僧因是發心止殺後轉貴也",
    "郭銓現身": "益州刺史郭銓亡已二十餘年以元嘉八年乘輿道從如平生現形於女婿劉凝之家曰僕讁事未了努力爲作四十會法集齋乃可得免忽然不見又張達繫獄念觀音獲免解脫",
    "俞文泛海": "俞文載鹽於南海值風默念觀音風停浪靜於是獲安",
    "文和死信": "程道惠字文和武昌人不信佛奉道僧從乞者難之若窮理盡性無過莊老因病卒見閻王放還信佛",
    "經堂不燒": "元嘉中吳興城失火經堂不燒以爲神力也",
    "蒲城失火": "元嘉八年河東蒲坂城內失火不可救唯寺及經像大小不燒人共驚歎出幽明錄記之",
    "鵝死還鳴": "建康大巷有四天王常朔望日殺百牲祠祀後殺三頭鵝治畢鵝忽驚起哀鳴入神座下神曰我佛弟子不用殺生廟祀夢神言相悟汝因是素祀不殺",
    "沈英陸暉": "吳誌云沈英陸暉俱爲事合死令屬造觀音像兼自稱念臨刑三刀皆折官問之故答云恐是觀音慈力及看像項上三刀痕在囚奏獲免死罪",
    "車母然燈": "宣驗記云車母者遭宋廬陵王青埿之難爲佛佛虜所獲身在賊中其母先奉佛卽然七燈於佛前念觀音菩薩願子得脫其子七日七夜獨自南走常值天陰不辯東西見七火光望火而走似村欲投終不可至如是不覺至家見其母猶在佛前伏地又見七燈因乃發悟母子俱喜知佛力耳自後懇志專行檀忍",
    "吏部放生": "吏部尚書孔瓊字彥寶素不信佛因與范泰四月八日至瓦官寺共放生懺悔死後數旬託夢與兄弟云吾本不信佛因與范泰放生乘一善力今脫苦罪福報應決定不差汝當勵心爲福助吾興善可以脫苦出宣驗記",
    "史雋造像": "幽明錄云史雋道士有學識奉道而慢佛常語人言佛是小神不足事爾每見佛像恆輕誚之後因脚疾攣縮種種祈福無應友人趙文謂曰佛福第一可試造觀音像雋以病急如言造之夢觀音菩薩降神而愈因發信心也",
    "鄭鮮續命": "宣驗記云鮮字子道善相自知命短念何以延夢見沙門問之須延命也可六齋日放生念善持齋奉戒可以延命悟而爲之後延其壽",
    "遺民愈病": "劉遺民彭城人少爲儒生事親至孝以家貧止室廬山西林寺多病不以妻子爲共居絕跡往來精思禪業半年之中見眉相現漸見佛一眼及髮又見全身爲是圖畫又見一道人奉明珠一顆因是病差",
    "丁零射佛": "宣驗記云相州鄴城有丈六真金立像一軀逢丁零單于至性凶悖無有信心乃彎弓射佛箭中佛面血下交流雖加瑩飾血不能止其痕終在又選五百人力士挽令仆地擬令消鑄像發大聲響列雷震力士亡魂人皆仆地歸信者丁零得疾戮害而死聞者稱快",
    "赫連被像": "宣驗記云佛佛破冀州境內道俗咸被殘戮凶虐暴亂殘殺無厭爰及關中死者過半婦女嬰稚積骸成山縱其害心以爲快樂仍自言曰佛佛是人中之佛堪受禮拜便畫作佛像背上佩之當殿而坐令國內僧向背禮像卽爲拜我後因出遊郊外逆風暴雨四面暗塞不知所歸雷電震吼霹靂而死尋卽葬之又就冢霹靂其棺引屍在外背題兇虐無道之字國人慶快嫌其死晚妻子並被刑戮見蕭子顯齊書",
    "托拔毀寺": "魏太武帝大毀三寶破壞寺塔後數年間遍身發瘡膿血遍體羣臣衆議佛神所爲出崔皓傳",
    "宇文廢僧": "周武帝以毀廢三寶於後望夷宮發大惡瘡經旬不可乃至於崩",
    "謝晦破塔": "晉錄云尚書謝晦未發心之前爲荆州刺史謂寺塔不宜在城移之郭外乃自率部衆至其寺門八十人各持刀斧毀壞塔像瓦木縱橫俄爾雲霧暗天風塵勃起晦卽怖走隊人驚散莫知所去晦夜夢見沙門飛騰空中光明顯赫又二人形悉丈餘雄姿甚偉勵聲嗔曰君所爲道尋當自現後多病死或犯法晦連年脊痛後因謀叛一家被誅",
    "朱恭殺尼": "搜神記云宋有惡人朱恭每以殺盜爲業夜至蓮華尼寺殺尼盜物一夜繞院而走不知出處遂墜廁中而死背猶負物舉衆見之",
    "董禮劫僧": "梁後記董禮常以盜僧物爲業得財於家盛命賓客忽有狂牛自外入於坐上觸禮戴角而死",
    "孤訓剝佛": "唐貞觀二十年征丘茲有薛孤訓爲軍會曹尅丘茲城於寺內剝佛面金旬日後眉鬚總落行至伊州佛前燒香悔過眉鬚却生",
    "徹公差癩": "唐絳州南孤山陷泉寺僧徹禪師見癩人引至山中鑿穴安之自供衣食令誦法華經前人不識字又加頑鄙句句受之終不辭倦誦經向半夢有教者五六卷終眉毛生瘡愈故經云是經爲南閻浮提病之良藥斯言驗矣",
    "開元藏錄": "合大小乘經律論及聖賢集傳見入藏者總一千七十六部合五千四十八卷四百八十帙大乘經五百一十五部二千七百一十三卷二百三帙大乘律二十六部五十四卷五帙大乘論九十七部五百一十八卷五十帙大乘經律論總六百三十八部二千七百四十五卷二百五十八帙小乘經二百四十部六百一十八卷四十八帙小乘律五十四部四百四十六卷四十五帙小乘論三十六部六百九十八卷七十二帙小乘經律論總三百三十部一千七百六十二卷一百六十五帙賢聖集傳五十五帙出崇福寺沙門智昇集開元釋教入藏錄二十卷標紙數也",
    "貞元定錄": "處士董處晦作序趙郡沙門從梵撰姓蘇全生結草護戒鵝珠得波離之一毛新毗尼之壽命始於大中乙亥歲至咸通庚辰年畢功總成十卷合大小乘經律論及聖賢集傳兼貞元新入藏總一千二百五十三部合五千三百七十一卷四百九十九帙大乘經六百四十四部二千四百卷二百一十五帙大乘律二十七部五十五卷五帙大乘論九十九部五百二十卷五十帙此錄標卷品首尾一句紙數行小乘經律論總三百三十七部小乘經二百四十部六百一十八卷四十八帙小乘律五十四部四百四十六卷五十帙小乘論三十六部六百九十八卷七十二帙餘六十九傳記",
    "法寶何多": "弘明集云至寶不華至辭不飾言約至麗事寡達明珠玉少而貴瓦礫多而賤七經不過三萬言衆事備焉今佛經言卷何多矣牟子曰日月俱明各有所照二十八宿各有所主百藥並生各有所愈狐裘備寒絺𥿭御暑舟輿異路俱致行旅又江海異行潦深廣也五岳別丘陵高大也不然卽跛羊陵其巔孺子浴其淵麒麟不處苑囿吞舟魚不處小水小不容大所以法大經多",
    "三藏名義": "俱舍論云藏者藏貯義一經所謂素怛覽此云線亦曰經二毗奈那此云滅亦曰律三摩怛里迦此云論何以須設三藏曰爲煩惱賊經詮定如捉賊律明戒如縛論明慧如煞闕卽至彼岸以無由也",
    "三寶六義": "寶性論云何以佛法僧名爲三寶曰具六義一希有如珍寶等二離垢不染三勢力除貪去毒四莊嚴五最勝六不改變",
    "二種三寶": "報恩經云無師大智及無學法名佛寶盡諦無爲法名法寶聲聞無學功德智慧爲僧寶或以法言二住持三寶佛像藏教沙門可保重寶",
    "法爲真寶": "又寶性論喻如珍寶藏在貧家不言我貧亦不言富如法寶在人心中此卽真實法寶也",
    "四藏八藏": "大智度論云一阿含藏二阿毗曇三毗尼四雜所爲雜明理事八藏者一得意無忘二得心解一切三得往來解一切佛經四祕持五得辯才六甚深七道意法八奉行法藏字通上",
    "處胎八藏": "菩薩處胎經一胎化二中蔭三摩訶演方等四戒律五菩薩六雜說七金剛八佛",
    "佛性說五": "勝鬘經云一正法二法身三出世四自性五清淨性字通上",
    "具四勝利": "梵天所問經云一於法生寶想以難得故二生藥想療衆病故三生財想生七勝財故四生樂想至涅槃故",
    "十二分經": "契經應頌與記別諷頌自說并緣起譬喻本事兼本生方廣希法及論議通四衆說對佛卽可通大小乘",
    "大乘七義": "善戒經云一法大菩薩法藏最大最上二心大求佛果故三解大解菩薩藏四淨大發清淨行乃至得佛五莊嚴大求智慧功德莊嚴佛乘六時大三無數劫故七具相好大三十二相八十隨好小乘無故",
    "龍宮海藏": "釋迦譜云育王欲取龍宮舍利令夜叉持鐵網入海取龍龍怖候王睡令鬼神取王入海王被寒逼起見水精塔舍利及經千萬倍多於人世龍語育王曰釋迦法末皆歸此塔止也",
    "大乘十種": "續高僧傳僧發述一通二平三逆四順五接六挫七迷八夢九相十中道皆據量經論",
    "錄有取捨": "貞元錄第十云從釋迦譜已下四十部合三百六十八卷並是此方賢德撰集然於大法裨助光揚季代維持實爲綱要故編錄此繕布流行若寫藏經隨情取捨諸餘傳記非涉釋宗非護法者此中不錄",
    "說法五因": "莊嚴論云一不倒說二恆時說由不退故三離求說由大悲故四今信說名聞遠故五隨機說能巧方便故",
    "聲隨遠近": "般若論云佛說法聲無論近遠應度者如在目前如月投水咸各見佛在前爲己說法隨類言音故維摩經云佛以一音演說法衆生隨類各得解等",
    "離諸過失": "戒經云一許多與少二選擇惡物三施已心悔復有八過一見過二心不平等三欲求化作四自讚五無後與六毀他七求報八生疑又云一破戒比丘二疑三邪見四慳五不擇選有德無德六不說善惡不擇種性七不輕求者八不惡罵陵辱也",
    "不麁侮人": "出曜經云加比羅比丘以說法時言多麁獷意不專注左右顧視名侮於人各隨其類感爲魚身生百類頭等",
    "無相之說": "金剛經云如何爲人演說不取於相一切有爲法如夢幻泡影如露亦如電應作如是觀又云無法可說也",
    "八過之說": "莊嚴論云一懈怠二不解義三拒請四不開解五不斷疑六不定七心有厭退八有恡不肯盡說",
    "具智八種": "十誦律云一法智二義智三時智四智足智五衆智六他心智七根智八上下智具能如說",
    "一十六事": "十誦云一應時二志心三次第四和合五隨義六喜樂七隨意八不輕衆九不呵衆十如法十一自利利他十二不散亂十三合義十四正直十五不生嬌慢十六不求世報",
    "五分之式": "五分律云除貪心不輕心自他心慈心喜心利益心不動心乃至說一偈令人生解長夜安樂",
    "禮闕不說": "善戒經云一不次第二不請說聽者在高座覆頭不信在前已立彼坐求過執刀劍不恭敬等皆不得爲說法",
    "五過非善": "要集云一不召自恃二不稱衆意三諸天不悅四語不正難解五語不巧便義意不顯",
    "有過頭破": "阿含經云有一比丘爲非破戒令目連遣出衆外佛曰吾若說法時有不清淨者願令速出若不去頭破七分等",
    "舒毫現瑞": "法華放眉間光現諸希有事彌勒懷疑文殊引古證今燈明佛時亦如此欲說大法等",
    "法施實如": "俱舍云法施爲如實無染辯經等夫法施如實解義不起染心爲其名譽利養無倒說等解十二部經",
    "果有十種": "般若論云說法之師有十種功德名聞端正得樂恭敬威光如日爲一切所愛辯才有大智能盡一切結苦滅得涅槃樂",
    "義利無盡": "莊嚴論云難得復不堅身命及與財愍苦恆喜施况以法利世增長亦無盡",
    "三品之心": "正法念經云若求財喜樂爲女人酒食常生爲念佛鳥下報也爲名聞爲勝他餘以姤心中品求佛清淨心爲上品爲生彼智慧今得涅槃樂",
    "五德勝利": "瑜伽一不鄙陋二不輕易三雄朗四相應五義解通達又資粮論云應當依於義莫惟憂雜味於深法道中善入莫放逸",
    "流通遠布": "瑜伽論云如來法教無限量何能窮到無邊彼岸隨此方隅隨此引發智者應知",
    "隨遍明了": "華嚴經云佛有十種相音十種無量音一遍至二普遍隨心樂皆令歡喜說法明了故應知來聲過未隨解力",
    "法施最勝": "異相云財施如燈但明一室法施如日能照天下自利利他勝也",
    "解經五義": "莊嚴論云一如金成器如花正敷美膳得食慶書已開寶篋得用菩薩造論釋經亦復如是",
    "漢先吳後": "四十二章經序云漢孝明夢金人馳驛相尋騰蘭至先譯四十二章經吳國釋迦方誌云赤烏四年康僧會至後漢一百七十年始興佛法以洛陽鬬勝時南岳道士褚善信等自感而死徒衆舉屍去不預出家會至權信立建初寺",
    "佛有大智": "五苦經云和頭王與佛鬬智佛曰我智無量略說六種一正道二善權三至教四誘進五福德六禁戒",
    "法海八德": "中阿含經八云佛法如海有八未曾有一戒律爲大二律不失時知至命終三我法極深四同解脫味五出七勝財六出四果四向大聖七不宿破戒人八四姓同一釋種",
    "說衣室座": "法華經云欲說是經入如來室大慈悲心是如來衣柔和忍辱心是如來座一切法空是安住是中以不懈怠心爲菩薩四衆說",
    "般若威力": "放光般若云魔王現四兵諸王所不及欲求佛短天帝知默誦般若波羅蜜多魔不得便自然而退等",
    "八種甚深": "慈恩云一受持讀誦二修行三果行四增長功德五快妙事心六無上七深入八不共二乘",
    "鹿林初轉": "阿含經云佛初成道趣於鹿林爲五拘輪說四諦法三轉十二行法輪卽八正道陳如初悟等又法華經云我寧不說法疾入於涅槃爾時天帝釋及諸梵天王請我轉法輪等又維摩經云三轉法輪於大千其輪本來常清淨天人得道此爲證三寶於是現世間乃至以斯妙法濟羣生一受不退常寂然等",
    "大千同轉": "莊嚴論云佛於鹿苑轉法輪時大千同轉天受破時所以大千不轉",
    "始終四處": "苑偈云生在加維衛得道摩竭陀說法波羅奈入滅拘尸那",
    "九處度人": "七佛咒經云九處度一萬八千九十四國人一他化天二波羅奈三王舍城四竭祗國五舍衛六廣嚴七維衛八拘尸九摩竭陀然佛多在給孤鷲嶺獼猴池菴羅樹園竹林精舍",
    "法音遠美": "寶積經云佛說法時有六十種言音所爲柔和善軟吉祥等音廣如經說遠者目連欲知佛音遠近來至無量恆沙世界外光明王佛國聞聲如初彼佛大衆云共生食彼佛身長四十里菩薩二十里所食鉢高一里目連行於鉢上聖衆以之爲蟲而服沙門像白佛佛言此娑婆釋迦佛神足弟子欲知佛音遠近故來至此彼衆皆輕彼佛曰汝現神通目連現十八變等佛言汝欲却歸一劫方至乘佛力爾",
    "十種之利": "正法念經云有十種一變具足二分別易解三與法相應四無失五非利養六伏心煩惱七爲法施有報八爲惡有障九無退沒十業有果",
    "說法失時": "因果經云有一比丘爲一女人說法從中至夜忽然淚下比丘曰一何精進若此女人不喜佛知曰汝說法不知時不能觀根應時等",
    "言音八種": "梵摩喻經云佛有八種音最好易了柔軟調和尊慧不誤深妙不女不嬌漏闕無短聞者無厭忘倦不可思議也",
    "梵音之初": "要集云康僧會有涅槃讚音晉道安之軌範曹植字子建遊魚山聞空中梵音清雅作七囀聲昇降曲折也",
    "經首合有": "大薩遮尼乾子經云歸命大智毗盧遮那一切經首皆合先有等",
    "經五人說": "阿含經云佛弟子仙人諸天化人餘四佛印成經",
    "說法被呵": "維摩經云目連於毗耶離里巷中爲白衣居士說法淨名曰說法不當夫說法者先觀人根當如法說乃至幻人爲幻人說其說法者無說無示其聽法者無聞無得又金剛般若論云應化非真佛亦非說法者說法不二取無說離言相",
    "寶冥說法": "金光明經云力尊相王自禮拜請寶冥說法恭敬",
    "說法不悟": "三慧經云王問比丘佛說法時令人得道今比丘說法不得道豈佛將道去耶比丘曰佛知人意比丘不知不態應根如蒲萄酒加之以水",
    "正行十種": "莊嚴論云一書寫二供養三流轉四聽受五轉讀六教他七習誦八解說九思擇十修習此十於法能生無量功德",
    "傳法三人": "涅槃經云大聖說法旣有三乘傳法之人亦有三一阿難陀此云歡喜持小乘法藏二阿難陀跋陀此云歡喜賢持中乘法藏三阿難陀婆伽羅此云歡喜海持大乘法藏",
    "結集前後": "法苑十二云四時結集一依智論金剛仙云在鐵圍山外共文殊十方佛集大乘法藏二處胎云大迦葉與五百羅漢集十方八億八千集三藏又四分律佛入滅百年跋闍子行十事迦葉共七百羅漢在毗舍離城集三藏教法又佛滅四百年健駝羅國迦胒色迦王與五百羅漢迦濕彌羅國集五天僧萬里星馳四方雲集選留五百聖衆集小乘三藏大毗婆沙論焉",
    "帝須結集": "善見律二云阿育王敬重三寶外道等無計悉來佛法中誰言出家清淨比丘避而不住息說戒等法事王令臣至遣和不和臣便煞之王知悔過爲得煞罪遂目連弟子帝須羅滅罪現通令界內不動界外皆動人在界上一脚動一脚不動大王信受歡喜乃去外道請一千羅漢九月供養重集法藏",
    "六足玄關": "俱舍云身子集二萬目連蘊六千衍那施萬八提婆摩識七世品界各六發智爲身",
    "傳記入藏": "大唐內典錄十云問傳記且非佛說何附入藏目焉答毗贊道化爲聖典之羽儀法門之警衛足以輝顯前緒昭進後學是以寄于三藏集末以廣枝葉令覽者知前代敬焉爲僧史也",
    "四處六會": "慈恩傳十云大般若四處一王舍城鷲峯山二給孤園三他化自在天宮四王舍城竹林精舍總一十六會",
    "教有五時": "一初成道說三歸五戒二七日後至十二年說有教三三十年中說空教四四十年中說一乘教五雙林說涅槃一切衆生皆有佛性又佛地論云三身說法約義分之又龍軍三身俱不說法護法三身說法有此二宗各有教據俱有明文蓋理事不同仍候慈氏正義",
    "擇滅涅槃": "大毗婆沙四十二云擇爲慧滅爲無爲不生不滅離惑所證擇力所得滅名爲擇滅有三一虛空無爲二擇滅三非擇滅涅槃非聚非顯最勝最通達阿羅漢不親近不修習可愛樂近妙出離呼之爲涅槃者趣也涅名出又槃名臭涅名無永無煩惱臭也亦名稠林經緯等已上義解有二種一有餘依二無餘依",
    "涅槃非梵": "淨名經義抄云涅奴結反如水黑色貌槃器物有云梵語謬也梵語波利昵縛喃此云圓寂梵僧譯經時旣不會語遂將埿丸示之便曰埿丸經旣非本名又將盤盛水爲是涅槃比取圓寂至奘三藏自至西天來方知是誤",
    "半滿之教": "涅槃經云半者惡也煩惱也如爲惡者名爲半人滿者善也備也圓也亦云大小",
    "第一之樂": "涅槃云知足第一富無病第一利涅槃第一樂",
    "一乘無二": "法華經云唯有一佛乘餘二卽非真又云唯有一乘法無二亦無三除佛方便說",
    "一念生滅": "仁王經云一念中有六十五刹那一刹那中有九百生滅大乘心細",
    "唯一如來": "俱舍論云有部計十方一佛如輪王獨出以薄伽梵功能無礙經部十方許有多佛以多有情修行同作佛故",
    "一生補處": "成佛經云慈氏菩薩現居知足次補釋迦只受天中一生當來候機成佛經疏云三隆受職之宏儀一生補處之靈範又維摩云仁者一生當得記耶等",
    "三法極少": "婆沙云極微字刹那色名時極少一極微名色極少一字爲名極少一刹那名時極少有一無餘數之始",
    "罪福漸盈": "出曜經云勿輕小罪以爲無殃水滴雖微漸盈大器又云愚誦千章不解一義智解一句卽解百義",
    "一善息刑": "正理論云何尚之言釋氏之化無所不可諒入道之教源誠濟俗之稱首夫行一善則去一刑一惡息於家一國息於刑五戒十善行修有禎祥耳",
    "二諦二乘": "仁王經云真俗二諦二乘大小二乘小乘六識四果八六四二萬劫大乘八識十波羅密佛果三大劫化十地明三身說四智行大願",
    "二說一界": "四分律云一界之內不許二處說戒情不和合不成",
    "妻爲故二": "律云以昔疋偶今自出家再到彼舍犯戒",
    "三乘": "一聲聞乘以佛教聲令一切聞又云因聲悟道二緣覺乘有獨覺部行觀十二因緣悟道三大乘上求佛果下度有情行願共大",
    "三科": "五蘊十二處十八界",
    "三世": "過去現在未來",
    "三毒": "貪欲嗔癡",
    "三性": "善不善無記",
    "三業": "身語意造作名業",
    "三明二種": "出曜經云亦名三示導一利根高德無疑解脫二諸漏已盡三得諸神通第一又三一宿住智證明二死生智證明三漏盡智證明從生死生智證明三自識宿命宿住明",
    "三有三界": "欲有色有無色有三界有欲色食名欲界無欲有色名色界無色無欲名無色界",
    "三法可疑": "根本雜事二十四云一淺智修上行二勇健無瘡痕三老女說貞潔此三令人疑耳",
    "三種無用": "上經云一賣炭人好衣二浣衣人好鞋履三王宮之好女次三幽澗發春花少女少貞心夫主遠征行無用終朝夕又三種河無水國無主女人無夫復有三種鈍馬行道食無兼味家有淫女此等皆無用",
    "三堅之福": "薩遮尼乾子經云於身命財修三堅法福不可壞也",
    "三念住": "俱舍云爲違順處中佛觀如一",
    "三覆不同": "阿含經云有事覆卽妙一女人二婆羅門咒術三邪見之業有三覆卽不妙一日二月如來法不可覆也",
    "三種三障": "瑜伽云一不聽聞根壞二惡聽聞業力三惡慧世智辯聰又云一樂著戲論二愛居憒丙三不審觀察又云一不修利他二性下劣三悲薄無慚愧",
    "三惠": "聞思修",
    "三德": "勇坌暗或云黃赤黑",
    "三縛": "一貪縛二癡縛三嗔縛由三受",
    "三行三業": "俱舍云身語意善惡二種在佛果位名三牟尼亦名三業通凡及聖漏無漏又云三途亦云三惡道三長月者三際之首月也",
    "四諦": "苦集滅道",
    "四禪": "初二三四",
    "四通行": "苦遲苦速鈍根利根",
    "四州": "東勝身西牛貨北俱盧南瞻部州",
    "四惡趣": "地獄傍生修羅餓鬼",
    "四證淨四識住": "住在四蘊",
    "四道": "加行見修無學",
    "四聖種": "具身心遠離爲已得未得",
    "四主": "五印土四所宜各有一主東溫人主南熱寶主西水象主北寒馬主",
    "四天王": "東持國南增長西廣目北方多聞",
    "四河": "信度縛芻枲多弶伽",
    "四生": "胎卵濕化人龍金翅修羅",
    "煩惱四名": "四部四瀑流四倒四軛四取一欲二有三戒禁四我語取四修惑",
    "四無量": "慈悲喜捨",
    "四證斷": "勤斷二惡勤修二善",
    "四正勤": "欲勤心觀",
    "四念住": "身受心法",
    "四不退法": "金藏經云一修故塔廟二於多人處作佛像三比丘僧破已能和四能講誦佛法修此四者當知不退無上菩提",
    "四好之行": "祕密行經云一不自稱譽二不輕於他三遠離諸惡四捨除諸慢",
    "四不可過": "法句經云熱無過淫毒無過怒苦不過身樂不過寂",
    "四不思議": "四諦論一云一世界無邊二衆生無數三龍業力四佛威德",
    "四依": "律云常乞食糞掃衣冢間樹下陳藥等",
    "四攝法": "一布施二愛語三利行四同事",
    "四大": "地水火風亦名大種以形相大能生萬物",
    "四禁": "殺盜淫妄",
    "四儀": "行住坐臥",
    "四種祕密": "雜集云一人祕密爲聲聞說有二相秘密爲三性三無性三對治祕密調伏諸過故四轉變祕密如不散動堅固緣覺",
    "四法自危": "孛仙人經云人有四自危一保任他家二爲人證佐三媒嫁人妻四聽用邪言又四時一少年有力二有□三遇三寶四知萬物無常得離衆苦",
    "五位": "大乘五位一心二色三心所四不相應五無爲一□法攝盡一切法二小乘五位一色二心三心□□心不相應五無爲七十五法亦攝一切法",
    "五性": "佛地論云一聲聞二獨覺三如來四不定性五無有出功德種性",
    "五濁": "俱舍云濁者溷亂義一劫爲三災興盛二衆生色力損減三命壽量短促四煩惱貪欲增盛五見爲邪見諸惡見增盛",
    "五畏": "十地論云一不活二惡名三死四惡趣五大衆八地無學等無",
    "五欲": "異相云欲有五一寶飾二安樂三衣食四榮利五欲貪",
    "五境": "俱舍云爲色聲香味觸亦名五欲五現量",
    "五趣": "智論云一地獄二鬼三畜生四天五人趣者所往義是求生處",
    "五蘊": "色受想行識蘊者聚義從粗至細亦名五行通無漏",
    "五大": "地水火風空外道宗有五唯量五作業五知根文廣如俱舍論具明義耳",
    "五論師": "卽五印土馬鳴龍樹提婆如意無著",
    "五常": "涅槃論云一無最常無量劫來難施能施得三身常等二無起常非本無今有三恆在常無壞滅故四湛然常無煩惱故五無變常不爲惑漏動搖",
    "五眼": "金剛經云如來有五眼者所謂肉天慧法佛",
    "五分法身": "戒定慧解脫解脫知見",
    "五吉祥": "瑜伽論云一受樂二富貴三怨敵退伏四饒益所依五往生善趣",
    "五減": "增一經云劫將減時五減生起一短命二薄色三力劣四多病五無智劫將未也",
    "梵音五種": "長阿含經一云一正直二和雅三清徹四深滿五周遍故經云梵音深遠令人樂聞",
    "五不思議": "智論云衆生無邊業力坐禪人力龍力佛力皆不可測",
    "五根五力": "俱舍云卽信進念定慧發生名根不屈名力",
    "五常無替": "辯正理論云慜傷不殺曰仁防害不淫曰義持心禁口曰禮清察不盜曰智非法不言曰信此五者不可造次而越在天曰五緯在地曰五岳在處爲五方在人爲五藏在物爲五行",
    "五無常": "涅槃論云一失減二相離三變易四有分五自性皆不究竟義",
    "五種無慚": "瑜伽論云一染汚二於善現行三捨法受無有著恥四親近惡友五所作不能猛利成辦",
    "五不可得": "金藏經云一失物不失不可得二應減不滅三老至須老四病須病五死不死當行五法可以去之爲信進念定慧",
    "五種衰損": "初勝法門經云老有五衰一鬢髮二身形三作業四受用喜樂五命根漸劣",
    "五衰相現": "俱舍云諸天無老病等將死五衰相現一頭上花萎二腋下汗出三不樂本坐四臭氣入身水滴著等五目數動",
    "法有五依": "大集經云一依義不依文二依智不依識劣者三依了義不依不了義四依法不依人五依出世不依不出世",
    "五順上下": "婆沙云五順下分結一身見二戒禁取三疑四欲貪五嗔此五順益下界有情令不生上五順上分者一色貪二無色貪三色無色掉舉四上二慢五上二無明此五能令上二界有情不出",
    "五蓋": "一欲貪二嗔恚三昏眠四掉悔五疑唯在欲界障蓋五蘊故",
    "五愚": "瑜伽云一義愚二見三逸縱四真實五增上慢",
    "五德": "四分云無愛恚怖癡知法",
    "五亂": "大五濁經云一當來比丘從白衣學法二白衣上座三比丘說法不行承受四魔爲真道佛正典自爲不明五比丘破戒不護",
    "五通": "一天眼二天耳三他心四宿住五運身",
    "六度": "布施持戒忍辱精進禪定智慧喻之六舟可達彼岸",
    "六識": "眼耳鼻舌身意亦有六根亦名六知六情",
    "六趣": "五道加修羅",
    "六境": "色聲香味觸法亦名六入六賊六衰六患",
    "六年": "苦行六年",
    "六時": "西土晝夜六時不同此方十二時",
    "六年母腹": "羅睺羅因中爲王立僧六日耶叉因中令母持物六里",
    "六法": "尼中半戒",
    "六和": "戒見利身口意",
    "六通": "一天眼二天耳三他心四宿住五運身通聖及凡天鬼中有傍生漏盡唯聖前五勝劣不同又六離合識又云如六入聚落",
    "七支無表": "身三口四所得善戒相不可表示名爲無表也",
    "七德可樂": "長阿含云一樂少事不好多事二少言三少睡四不爲羣黨作無益事五不以無德稱譽人六不親惡人七山林靜處此七可樂",
    "七法可離": "發菩提心論云一惡知識二女人三惡覺觀自形容四離嗔五放逸六外道七邪見",
    "七種制伏": "摩得律云一某處不應往二莫觀近某類人三不依彼住四家五道六莫至某村七莫近某語",
    "七勝財": "信戒聞捨慧慚愧",
    "七覺支": "擇法輕安精進念定喜捨七識住七支無表亦名七菩提分法",
    "七識住": "俱舍論云身異及想異身異同一想翻此身想一并無色下三故識住有七應知兼有頂及無想有情是九有情居也",
    "八難卑下": "超曰三昧經云一邊地二外道三貧窮四下賤五短命六醜陋七人憎惡八諸根不具",
    "八法教授": "律云一具戒二多聞三誦二部戒四善能言論五辯義明了六大姓出家七不犯重禁八二十臘上方可堪差",
    "八法不往": "律云白衣有八惡法比丘不往一罵比丘二作損減三作無利益事四作無住處鬬亂比丘五在比丘前毀佛法僧六外道七邪見八淫舍八敬亦名八不可過法卽百罵舉受懺請無疑又八解脫八勝處八輩上人四果四向也八道支八樹",
    "大橫有九": "藥師經云一者橫病二者口舌三縣官四身羸無福鬼神得便五劫賊所剝六水火焚漂七禽獸所噉八怨讎符書厭禱九病不治",
    "九橫至終": "九橫經云一不食二不量食三不習食四不出生五止熟六不持戒七近惡知識八入里不時九不避險難",
    "十事不愛": "律云有十不令人愛一不相習輕數習二習近爲利三習愛者不愛四不愛者愛五諦意之言不受六好入近他事七無德陵物八好在屏處九好私語十愛多求",
    "十惡殺生": "智論云一懷毒二衆生憎三思惡事四生他畏五睡寐不安六常有惡夢七死時怖畏八爲短命因九死入地獄十爲人短命",
    "十種現觀": "雜集論云一法二義三真四假五寶六不行七究竟八聲聞九獨覺十菩薩",
    "十纏": "俱舍云纏八無慚愧嫉慳并悔眠掉舉與昏沈或十加忿覆纏縛有情在生死獄",
    "色十一種": "俱舍六色者謂五根五境及無表",
    "善十一": "信及不放逸輕安捨慚愧二根及不害大乘加無癡",
    "十二種濁": "薩遮乾子經云一劫二時三衆生四煩惱五命六三乘差別七不淨佛土八難化衆生九說種種煩惱十外道亂十一魔十二魔業",
    "十二因緣": "經云一無明二行三識四名色五六處六觸七受八愛九取十有十一生十二老死亦名十二支十二緣生",
    "十七地": "瑜伽論一百卷慈氏菩薩說五識相應地意識相應地有尋有伺地無尋無伺地三摩呬多地非三摩呬多地有心地無心地聞所成地思所成地修所成地聲聞地獨覺地菩薩地有餘依地無餘依地",
    "二十五有": "俱舍云四州四惡趣無想五淨居梵王六欲天四王四空處",
    "二十七法": "五根五力四正斷四正勤四神足七覺支八道支",
    "四百四病": "百一風百一黃百一熱百一淡病等",
    "百法明門": "纓珞經云十信十進十發趣十乘十金剛十隨喜十戒十願十護十迴向",
    "三千大千": "俱舍頌云四大州日月蘇迷盧欲天梵世各一千名一小千界此小千千倍說名一中千中千倍大千皆同一成壞共業所感故",
    "威儀多種": "威儀經云細行八萬威儀三千廣記如經",
    "身所有苦": "定意經云三痛六患五蔽六十二沈之相八十八難解縛有千八百鋒瘡之痛",
    "八萬法門": "說法之數始從光曜度終至大都度於中三百五十度度度皆說六度度於三毒等分配又於前分後分等又云佛爲衆生有八萬四千煩惱病所以說八萬四千法門",
    "河沙祕藏": "論序云如來法藏數等河沙",
    "四衆八部": "四衆一比丘二比丘尼三清信男四清信女八部一天二龍三夜叉四乾闥婆五阿修羅六迦樓羅七緊那羅八摩睺羅伽",
    "靈山大會": "法華經慈恩疏云一十五衆聞經一釋種清高衆二已圓未滿衆三承恩入道衆四曩結深恩衆五聖德難思衆六帝釋臨天衆七小大自在衆八三光四王衆九跨握娑婆衆十翳虛含洒衆十一雅樂清歌衆十二騰芳列樂衆十三動山涌海衆十四吞龍噉毒衆十五人王自在衆",
    "因聞悟道": "萬行首楞嚴經云觀音菩薩初於聞中入流亡所所入旣寂動寂二相了然不生等",
    "聽說度誠": "梵偈云聽者端坐如渴飲一心應入語義中聞法踊躍生歡喜如是之人乃爲說",
    "聞法染習": "法藏經云佛言一切衆生欲出三界大海必假法舡法爲清涼妙藥一切人志情無定隨所染習近善而善近惡卽惡昔花氏國王大象聞法後不殺生何况人乎後近屠肆卽却殺也",
    "聽法離過": "地持經云夫聽法者具不染心不亂心時聽欲受不頓受不戲笑隨順法師不求其過一心側心定意一向無散亂也",
    "除念八障": "莊嚴論云輕佛法懈怠無少欲知足貪慢悔不定睡眠散亂",
    "離其五過": "瑜伽云一不得嫌說法師有戒無戒二卑族下類三醜陋四無文辭巧妙五言多粗獷皆不得嫌但求法理依之修行以敬法故不得慢人",
    "須具三德": "百論云要具三德名受法器一稟性柔和無有偏黨恆自思察不貪己見二常希勝解求法無厭不守己分而喜足三爲性聰慧於義善惡言能正了知得失差別無此三能不名法器",
    "能行八事": "百論云一親近善知識二至心聽法三思惟其義四如說修行五隨法不隨人六隨義不隨字七隨智不隨愚八依了義經不依不了義經復有八法利衰毀譽稱譏苦樂亦名八風",
    "聽法冒死": "莊嚴論云無憂王請僧入內說法常下幃幕遮諸內人出幃問法得其初果執刀詣王請死王知得道捨過",
    "善聽五種": "顯宗論云一不求過二求涅槃三極善諦聽四依名句義極善分別五依正修行不怠",
    "須赴免過": "善戒經云若說法處一由旬內不去無難得不聞法障罪也",
    "爲法不食": "月上女經云迦葉阿難入城乞食路逢月上女往佛邊問法迦葉曰莫入城乞食恐失聞法勝利乞阿難迴",
    "先聞正法": "賢愚經云五拘倫先聞法者因中有王以天大旱捨身爲大魚救諸飢人此五人入山採木以充口食見其大魚先取其肉魚曰若我成佛亦先令聞法",
    "改名易服": "俱舍云世親菩薩欲聽婆沙緣迦濕彌國不許他部及將論文出國遂改名易服時經於四年誦大婆沙聽悟入羅漢講得論文貳伯藥叉告出",
    "髏骨衒賣": "金藏經云有婆羅門多擔髏骨入城衒賣無肯售者卽大嗔怒時有長者喚來買之以筋貫耳過者價半者次不過者擲之彼曰等是髏骨何以別乎曰過者聽法悟解半者不解餘不過者不聽法來過者買之爲起塔供養盡得生天何况自聞",
    "月光生天": "金藏經云佛在時舍衛國有一婆羅門生一兒名字月光與須達子見佛聞法卽得開解不久命終得生天上父母悲戀心不能捨天子遠知下爲父母開悟俱信佛法同往佛所得其初果",
    "飛禽生天": "異相云有比丘林中誦經有一飛鳥志心聽聞命終生天知因比丘林中誦經來報其恩散花供養法師乃至得果報",
    "聽法十六": "優婆塞戒經云一時二樂三至心四恭敬五不求過六不爲論義七不爲勝負八不輕說者九不輕法十不自輕十一遠離五蓋十二爲益讀誦十三除五欲十四具信心十五爲調衆生十六爲斷暗鈍",
    "法施爲勝": "智論云佛說諸施中法施爲第一財有量法無量財欲界報法出三界財不斷漏法施清昇彼岸財但感人天法通感三乘財愚智俱閑法唯智財益自法自施俱益財益色身法心身財增貪法除貪故大集云施寶雖多不如志心誦持一偈",
    "功德如何": "未曾有因緣經云天帝問野干法施與財施如云何答曰財濟一世食一日法令出無量世生死",
    "法施十利": "月燈三昧經云一棄捨惡事二能作善事三住善人法四淨佛國土五趣道場六捨所愛事七降伏煩惱八於諸衆生施福分善九於諸衆生脩習慈心十見法得於喜樂",
    "無暇八種": "八無暇經云一在地獄不遇佛說法二在餓鬼三傍生四長壽天五邊地六根不具足七邪見八無導師",
    "受持十法": "大般若云一書寫二供養三施他四諦聽五披讀六受持七廣記八諷誦九思惟十修習",
    "誦念四種": "金頂輪王經云一音聲二金剛合口動舌三二摩地唯心念四真實如義修行",
    "護持法藏": "佛性論云未田地及斯那二羅漢佛滅度時皆不往佛所至迦葉結集時方預其會迦葉責之令持法藏",
    "有十種法": "中邊論云月燈三昧經云若有菩薩能行十種利益一他不折伏二得佛所攝三非人護四聞法不忘五未聞能聞六增長辯才七得三昧性八少病少惱九所食能消十如花不朽",
    "受持可敬": "法華經云若見受持者當起遠迎猶如敬佛若人惡罵口卽閉塞天諸童子以爲給使",
    "軌範專精": "七俱肱云一心專注本尊相儀布字於身其聲不高不下心不異緣",
    "傳法五師": "育王傳云佛入滅法傳迦葉阿難商那和脩末田二人商那傳毬多號無相好佛",
    "常啼爲法": "大品經云常啼菩薩爲供養般若賣身骨出髓供養法師重法佛力故",
    "初中後善": "寶篋經云一三乘三學三解脫又云一不逸縱二念定三妙智又云初信佛二信法三信僧",
    "女人求法": "雜寶藏經云有一女人正信求法常於寺中僧次請僧供養次一老僧無智不能知法女人請說法時言思惟女人思諸漏法而證初果比丘見之爲睡便走歸寺女人得果至寺尋覓老僧見具說得果僧亦悟道",
    "半偈捨身": "金藏經云菩薩出無佛世山中修行天帝化作夜叉曰諸行無常是生滅法菩薩聞已求其全言夜叉曰我須食菩薩捨身爲食曰生滅滅已寂滅爲樂欲捨身天帝乃却復本形",
    "賣身求法": "涅槃經云佛因中聞古釋迦說涅槃經云欲供養家貧自賣其身有人曰能日供肉三兩我卽乃買曰賣之一月如是彼除病我爲供佛乃至彼病愈自亦瘡較遂願成等",
    "剝皮爲紙": "金藏經云佛曾爲最勝仙人求法不倦魔王惱之曰能剝皮爲紙血爲墨骨爲筆者爲說其法仙人曰我無量生死虛喪身命未曾爲法曰我能爲之魔滅佛現瘡愈",
    "書寫受持": "法苑云後惡世中法逐人訛道俗相濫傳謬背真混同雜亂心不護淨升錯同宿門簷風雨等致便無驗",
    "經不應盜": "四分律云有人盜他經佛語無價計紙墨工價犯重又十誦律云借他經拒逆不還令主生疑犯其罪戾",
    "盜他祕方": "正法念經云盜他秘方犯重盜竊他經論讀乃至一句犯重",
    "故經不燒": "如燒父母不知者無罪或輕",
    "涅槃名義": "瑜伽六十五名有無量今略序之名常恆久住無變有法舍宅洲渚救護皈依所趣安隱淡泊善事吉祥無轉無相狀",
    "非因無果": "大哀經云殺生欲得長生盜竊不失淫欲化生妄言求辯酒醉不亂兩舌求和惡口盜嗟綺語求名嗔求顏色諍訟求安邪見望度多事求靜翻上皆果",
    "經數無量": "要集云香象八億負初分而莫窮羅漢五千閱散花而靡徧况乎數塵寶軸點墨玄言十地未詳八恆不測",
    "敬法重人": "異相云敬佛如師敬法如佛盡心恭敬爲弟子禮如子敬父隨師言教有過不說以法重故所以敬人",
    "錯行起塔": "法顯傳云毗舍離城佛滅百年有比丘律法十事七百凡聖據律證之後人於處起塔記之",
    "求法其難": "三昧經云勝仙求法剝皮爲紙髮爲埿以衣爲座等",
    "經久遠歲": "花首經云堅衆居士於聲明法師所求其妙法六十億歲不肯爲說魔化爲女人與法師通欲敗其心終不能退卽定光佛因中",
    "樂法投坑": "花首經云樂王子爲求法故與師珠瓔師欲說一偈恐彼悔寶令投坑王子爲法不辭方知不悔",
    "剜身千燈": "異相云慈利王爲求法故帝釋化爲婆羅門令王身作千瘡爲燈供養乃可說法",
    "願有四種": "七佛心經一願與諸有情爲橋船筏二苞含萬物太虛三願使我身猶如藥樹愈一切人病四願成佛度人無量",
    "四弘誓願": "因果經云佛初發心立四弘願一無邊煩惱誓願斷二無量法門誓願學三無上菩提誓願成四無邊衆生誓願度",
    "願報佛恩": "首楞嚴經云願今得果成寶王還度如是恆沙衆將此深心奉塵刹是則名爲報佛恩",
    "阿難之願": "報恩經云阿難願不受佛衣不受別請諸比丘二時見佛我不唯旦暮欲見已便見已說之法再爲我說我作侍者非卽不也",
    "大悲經願": "持戒修梵行有智慧之者所願皆成就異此非也",
    "願有五種": "本行經云頻婆娑羅王曾發五願一年少爲王二國內有佛三願承事四願聞法五願依法修行",
    "菩薩四願": "七佛經云菩薩有四願一如日月除世間闇二如金鎞決其眼膜三爲大藥樹救病有情四常演說法如雨",
    "普願迴向": "孔雀王經云願諸世界常安隱無邊福智益羣生所有罪障願消除遠離衆苦歸圓寂恆用戒香塗瑩體常持定服以資身菩提妙花遍莊嚴隨所住處常安樂又云願以此功德普及於一切我等與衆生皆共成佛道",
    "法藏藥師": "大阿彌陀經云無量壽佛因中爲法藏比丘發四十八願藥師佛發十二上願如經明也",
    "求無上願": "涅槃略要云我等今所作功德若多若少悉以迴向無上菩提常作三寶常聞正法六根完具願諸衆生損惱我願生大悲心又願莫令我得無根二根女人繫屬他人不逢惡主惡聲等常聞妙法得一切語言三昧無諸災厄等",
    "隋帝願文": "續高僧傳菩薩戒佛弟子大隋皇帝堅敬白十方三世一切諸佛三寶弟子幸蒙福祐爲蒼生父母欲共達菩提同登妙果",
    "大志然臂": "姓顧會稽人家在山陰發蒙出家師智者大師言氣清穆儀相貞嚴後住廬山遇法滅諫帝願然一臂帝然之乃酬其願志結操松升冬夏一服無御縑纊布艾麁素以此爲常形極鮮白眉目分明脣如丹畫裙垂半脛足躡蒲屩言氣爽朗不測其終矣",
    "梁武弘誓": "正理云梁武帝願來世中童子出家廣弘經教化度衆生共取成佛入諸地獄普濟羣萌寧可在正法中長淪惡道不樂邪法暫得生天涉大乘心離二乘念正願諸佛菩薩證明勑旨自書於重雲殿發菩提心羣臣等二萬人",
    "道世述意": "法苑珠林世公所述意云夫論人道之中身形浮僞多諸罪業喜造僭瑕仁信道消恩良義絕所以崔抒殺君商臣害父七雄並爭萬國連蹤其騁驕奢各衒淫蕩淳風永盡美化不行三毒競興十纏爭發四流瀰漫五蓋幽深顛倒無明轉復滋甚遂使生同險樹命等危城口蜜易消井藤難久壠頭松下哭響摧殘廣巷重門悲聲嗚咽今爲人中悉皆懺悔應是圓首方足上智下愚西盡瞿耶東極于逮北窮單越南罄閻浮乃至板屋氈帷文身被髮飲血茹毛居巢處穴雕蹄黑齒倒住傍行弱水毛浮危峯繩度邊城遠戍裝甲負戈繫縛鏁囚擔金捧木並願各修禮讓仁義孝慈息放蕩之心斷荒淫之色質齊金石體類嵩華八苦不侵九橫長遣",
    "菩薩五願": "地持論云一願發無上心二生善趣三境界正觀思惟四平等善攝五一切平等願諸衆生同也",
    "隨順咒願": "一切有部律云有居士捨家入道故妻來看見在衆中忽然嚏噴僧皆嘿然其妻曰僧中無人咒願無義人中何須住此喚將比丘却令還家白佛言今後大比丘嚏時下坐應曰長壽以順世故",
    "書寫須敬": "大集經云若有衆生作惡業毀於法謗於聖人寫經文少字脫落當感無目",
    "當有魔事": "大般若云書寫般若不得嚬呻欠呿無端戲笑互相輕凌身心躁擾文句倒錯書寫不終是爲菩薩魔事",
    "天帝止山": "觀佛三昧經一云天帝被修羅撼須彌山搖動天宮不安告佛佛令念般若波羅蜜感四劍輪斬斫修羅令退山卽止",
    "成仙得藥": "七俱胘云若求仙者念俱胘真言八十萬遍得見佛菩薩得其仙藥神通自在",
    "法力難思": "金剛經云若人先世罪業應墮惡道以今世人輕賤故先世罪業卽爲消滅以持經故轉重令輕不入地獄",
    "鬼王頭破": "陀羅尼云摩訶畢伽王在悉遮山住不信三寶惱亂衆生告佛佛令衆生持陀羅尼感金剛執杵欲破鬼王頭方肯信歸佛",
    "智通得法": "大悲經云智通法師初得此法依之受持猶未深達入內翻譯奏對皆悉明了經力",
    "七返自除": "尊勝經云善住天子五衰相現不久命終生於惡趣七返傍生遂告天帝帝令告佛佛爲說尊勝經云言誦念能滅除也□□幢上遇影生天咒土等",
    "咒術之力": "本緣集云有持者大仙咒恆河十二年絕自在天□曰瞿仙人化天帝千女根婆私吒仙人咒□釋爲羊叱仇人食須彌山猶如乳糜",
    "咒捉飛行": "根本雜事二十四云有飛行鬼女惑亂殺人王令捉之咒師以咒力持死人首爲花鬘高索其價鬼女見而笑咒師便知是鬼捉而知乃殺之",
    "士衡投火": "釋迦方誌云朱士衡將經投火不燒曇無讖獲涅槃經至涼州盜者不能舉周武毀法衆見經像入雲洛陽鬬勝白馬在也",
    "咒及二黃": "一宇頂輪王咒云咒雄黃牛黃加持有三相現煖煙光身得神通",
    "咒力殺人": "律云若比丘咒作鐵車鐵人手執刀杖令去殺人若得聖定力等須與羊畜等或芭蕉殺若不爾者必來害人亦名咒殺",
    "聖現摩頂": "不空云持真言者依其壇法觀音爲現身與摩頂得生西方",
    "隨喜功德": "法華經云若人從法會出爲餘人說至第五十分座令坐轉身得帝釋坐處梵王坐處",
    "書經在空": "高僧傳云益州西山南新繁縣西四十里許有王孝村有書生姓苟教學誦經遂於空中書經人皆不見至天雨時下卽不濕梵僧見喜頂禮曰有金剛經在空",
    "觀音免難": "感通云宋朝黃龍國沙彌曇無竭西遊印土只念觀音經路逢野牛師子虎狼惡人闕食念皆免難經力也",
    "龍宮恣遊": "不空云持真言者欲遊龍宮卽入化爲龍子恣意遊已及取珍寶而還咒之力也",
    "經不能焚": "感通云隆州巴西縣令狐元有金剛法華經因火不燒宣律師目自親見",
    "知苑石經": "感通云幽州知苑有學識造石經一藏在山石室藏之慮法有難感神送木造寺",
    "世光見靈": "法苑云晉史世光者襄陽人咸和八年於武昌死七日沙門支法山轉小品疲而微臥世光著衣在靈床上坐侍婢入見如生云我本合受龍身賴法力也後生天見靈時現變等",
    "遠塵離垢": "毗曇三云遠塵離垢得法眼淨須離六法一不樂聞二不攝耳聽三不爲知解四未得不勤求五所得不善守護六不成就順忍離此六法得離塵垢",
    "誦經現像": "般若論云月氏國有一比丘誦華嚴法華經王常禮重布髮令蹈夜有騎象金色入在邊近不復見普賢菩薩現通也",
    "咒術之功": "根本律云土羅尼從咒師學咒四字頻不能止曰能誦三藏何以如是曰我欲與汝語耳佛知制戒",
    "誦經有神": "辯正論晉周璫會稽剡人家奉正法年十六持齋誦經二十萬言有其神感",
    "董吉救疾": "法苑云董吉誦首楞嚴經伏鬼神愈病疾",
    "謝敷經驗": "晉會稽山陰人有高操手寫楞嚴遇火不燒",
    "智通兒死": "冥祥說云宋尼智通年貌殊美信道不篤返家生兒窮無衣服以素經爲襁褓兒後患瘡白蟲日出一升痛苦而死驗之有神",
    "慧慶彈指": "廬山僧慧慶有戒行誦法花經感闇中彈指聲行舡遇風不沒也",
    "喬卿芝草": "法苑云唐大理寺司直河內馬喬卿天性純謹有志行到永徽中爲楊州戶曹丁母憂刺心血寫金剛經於廬山生芝草二莖經九日長一尺八寸綠莖朱蓋日瀝汁一升食之味甘如蜜去而復生同寮數人共見",
    "滅法異相": "未來變經云不護戒不攝心不修慧畜妻養子廣作治生與惡爲伴憎奉法者吾之正法滅不久也",
    "當由四緣": "未來變經云有四滅法一捨空閑處二遊人間求好衣服三高望遠示自爲高德四不護根門行於女人宣文飾言以清變濁又云無戒定慧智經文將上著下頭尾顛倒自是",
    "法滅相害": "摩耶經云法欲滅時因其說戒有二大德一是羅漢二是三藏因□□阿羅漢誦戒三藏言非互興鬬諍三藏弟子殺羅漢羅漢弟子殺三藏狂亂勃興因之法藏滅壞天神忿怒",
    "七惡法滅": "勝思梵天經云一外道論二惡知識三邪用道法四互相惱亂五入邪見棘林六不能壞不善根七無證會解法義人",
    "正法當滅": "律云爲度女人滅佛正法五百年持八敬復之耳",
    "六師相惡": "涅槃經云吾之正法當住幾時曰若見受持讀誦當如敬佛告之正法未滅若見受持讀誦憎嫉由如六師法滅不久",
    "三人住世": "俱舍云有持說行者此便住世間意云有持者說者行者未滅無卽可知",
    "四緣謗毀": "般若云善現白佛幾因謗法佛言有四一邪魔扇惑二不能信法開解三不勤精進四多懷嗔恚懷其惡法自謗教人其罪甚大久遠因爲滅法故",
    "孝其不教": "正理引外難云夫禮義成德之妙訓忠孝立身之行本人臣失禮其國存乎子孫不教其孝而家可立乎今佛制法衣同爲師口言是貴致使無賴子弟因斯勃逆箕踞父兄之上自號素門傲慢君王之前乃稱釋子不仁不孝已著於家無禮無恭復形於國斯則門門出梟獍之子人人養豺狼之兒撫臆論心量可痛矣琳對曰此邪見人欲壞正法夫出家者內辭親愛外捨官榮志求無上菩提願出生死苦海所以棄朝宗之服披福田之衣行道以報四恩立德以資三有",
    "六法障滅": "婆沙一百一十五云一業障二煩惱障三異熟障四不信障五不樂障六惡不堪任障此六於法不能流通也",
    "信等十法": "俱舍云信及不放逸輕安捨慚愧二根及不害勤唯遍善根此十心所名大善地法遍一切善心通無漏定散三界凡聖",
    "相應善法": "十大地等受想思觸欲慧念作意勝解三摩地及尋思睡眠貪惡作等與善相應名相應善不善相應名不善無記相應名無記",
    "入法初基": "信爲入法之初基喰法味之嘉首又慈恩云信爲道源功德母生長一切菩提芽又如水清珠能清濁水故",
    "無根之信": "十誦律云闍王殺父本不信佛後自歸依無因而悟其信本無故名無根如栽柳樹等",
    "須陀之信": "般若論云須陀王信戒無犯有婆羅門遠投王乞遇王入園王曰還宮相遺旣入園以遇班足所執王泣飛行王曰何泣曰我與婆羅門爲約許物不果虧信死不恨哉飛行放還迥之赴死等",
    "信不敢移": "雜寶藏經云有童子商主其父早亡常負薪養母後欲入海採寶白母母嬉言許便與商人爲約已定辭母母曰我死方從兒曰母若不許我何敢辭已與人約不可失信母卽抱兒掣手而去誤斷母髮數莖後先得樂末卽苦",
    "信解得入": "法華經云其智慧門難解難入汝舍利弗以信解故乃可得入",
    "三信病愈": "婆沙論云一信佛如良醫二信法爲良藥三信僧如看病人其煩惱病愈得安隱樂",
    "善有十種": "俱舍云一不殺二不盜三不邪淫四不粗惡五不離間六不雜穢七不妄語八不貪九不嗔十不癡反爲十惡也",
    "善有三品": "智論云一善如人好事於己報之好名之爲善二無善於己報之於善名善中善三若有惡事於己報之以善名爲大善也",
    "善有四種": "婆沙一百四十四云一自性善如慚愧二相應善心王心所三等起善身語業四勝義涅槃常樂等",
    "不殺名善": "正理念經云若稻穀黍夌生微細蟲不擣不磨不轉與人以護蟲命若牛馬等瘡有蟲先以鳥毛羽洗拭取蟲置餘臭敗肉中令其全命等皆名不殺善也",
    "救人殺身": "異相九云佛昔因中與人過海船壞有人捉佛身髮佛念曰負尸得免遂自殺身濟彼命也",
    "樂喜無厭": "法句經云有四比丘曰何最爲樂一云仲春之月百木榮茂遊戲原野二曰宗親吉會觴酌交錯音樂歌舞三云多積財寶車馬服飾所欲皆得行者屬目四云妻妾端正綵服鮮明香薰花馥恣意縱情佛知謂曰此世間樂生死之本爲苦之因非如無漏解脫之樂也",
    "三樂各異": "般泥洹經云一不負債及堅固福爲下也二行布施名中三不造衆惡名上樂也",
    "樂生四因": "俱舍云一諸佛出現樂二僧衆和合樂三演說正法樂四同修勇進樂也",
    "三禪意樂": "婆沙云三禪意地異熟樂恆與定俱通無漏也",
    "樂根大義": "俱舍云於二十二根中取樂根辯三界九地心所法應合之義",
    "天樂尤重": "報恩經云目連弟子有病上忉利天問耆婆正遇諸天遊戲耆婆與天女同乘一車見目連舉手小禮以敬師故連車而過目連曰此因我生此故不下車遂以神力制車令往耆婆下車曰天樂尤重諸天見師無暇小禮曰弟子病只令斷食也",
    "快樂天名": "俱舍云欲界三天名夜摩此云時分爲於晝夜六時多分唱快樂故以爲名也",
    "天樂難割": "報恩經云目連告天帝曰何不頻到佛所聽法佛世難值天帝曰天樂故難割也當有所證天帝令天喚天子三喚不至及來問其故曰天女難割帝釋曰彼一天女况我無數視東忘西可輕別也",
    "樂得深利": "佛處胎經云佛出世人樂病遇醫樂貧遇寶樂得法法樂苦行忍樂不著色樂慳布施戒不犯面受聖教見諸聖衆覩諸神通皆名爲樂",
    "著樂難度": "法華經云著樂癡所盲如是人難度",
    "常樂": "涅槃經云佛常樂我淨",
    "極樂": "無量壽經云但受諸樂名極樂等",
    "善友名樂": "戒經云見聖具戒與多聞無怨無癡樂寂靜遇此良友皆名樂",
    "愛名善欲": "俱舍云愛敬爲信漸惟於欲色有此非貪愛之愛如愛師長父母君上以信漸爲體非如愛妻子名位財利彼是貪癡",
    "愛慕賢聖": "法華經云見受持者當起遠迎如慕賢聖也",
    "諸善法欲": "維摩經云樂常信佛樂常聞法樂敬事衆樂三十七道樂近善知識乃至樂斷煩惱",
    "明記憶持": "俱舍念以不忘明記憶持爲義",
    "八念恆覺": "八大人覺經云念身無常不堅念多欲生苦念心無足念懈怠墮落念愚癡無慧念貧苦不憎惡人念五欲過患念發大乘心",
    "念無常住": "出曜經云心之輕躁速疾一日一夜九百九十九億念念不同造業亦異也",
    "護念不捨": "阿彌陀羅經云若人念佛得諸佛護念不捨等",
    "二種六念": "經云當記六念一念佛如良醫二念法如藥三念僧看病人念天勝已故念戒除放逸故念施不忘報故二戒師六念密故不書爲以除俗輕慢故念等",
    "念佛三昧": "楞嚴經云勢至菩薩云我遇無量光佛教念佛三昧專注一心佛憶衆生如子子念佛如父何不見也",
    "惡有十種": "俱舍云惡有十種一殺生二偷盜三邪淫四粗惡五離間六雜穢七虛誑八貪九嗔十邪見名十惡業道",
    "惡三品殊": "智論云一若人侵己以惡加之名惡二無人侵己惡加之名爲大惡三供給敬事以惡加之名惡中之惡",
    "六心過多": "根本律云見不相看違逆不親附好說他過望報他財施欲却索是名爲惡心多過也",
    "三弊尤甚": "大法炬經云人有三弊惡一心性佷弊不受善言二常懷慳嫉懼他勝己恥不諮問三設知勝己慢陵不親極爲弊也",
    "惡中之惡": "長阿含念一云惡中之惡者於嗔復生嗔能於嗔不嗔爲獸中最上",
    "惡不能改": "雜阿含云瞿波離比丘惡心毀佛生紅蓮華大地獄中目連問佛欲往救之佛止目連目連不從佛自往至獄中彈指告曰汝應信佛彼曰我在惡處猶見汝等也",
    "惡婦自報": "異相云有惡婦燒其婆自燒而死下婦女部明",
    "惡友八弊": "六向拜云一外順內怨二背後說人三有急難前愁後喜四如親內謀五小侵便怒六倩使不肯七有急難避八死不顧子孫",
    "阿顛底迦": "音義云此曰畢竟無善心如一闡提名無種姓",
    "左慧名惡": "婆沙一百八云左者不吉義",
    "大天惡見": "婆沙論云餘所誘無知猶預他令度道因聲故起是名真佛教",
    "惡戒人中": "俱舍云不律儀戒唯人除北州二形三淨通男女有",
    "人蟒吐毒": "異相云天忽雨血五十里王令占之曰合生人蟒令集新生小兒試唾坭中有一小兒口吐炎火後長爲獄吏犯罪者令吐毒殺之有師子爲患蟒亦殺之後舍利弗化毒吐不能害信心生焉後卽受化佛說當來蟒爲金色辟支佛被七萬人殺爲金分之以償殺報",
    "毒草樹死": "生經云有諸杯樹花果繁盛有飛鳥銜毒草來墜於樹上其樹卽死如魔教人等",
    "毒害王目": "雜寶藏經云有臣二人一卽多諂一卽善賢諂者被王貶之反投怨國後爲二寶篋安毒令進旣至彼國王欲發看賢臣曰遠來之物王不宜看恐有毒也王堅索看果失王二目",
    "毒如飛鳥": "賢愚經云因指鬘前生曾作飛鳥毒不可進凡至之處一切皆死有象王聞亦驚怖象波斯匿王毒飛鳥卽指鬘也",
    "龍有四毒": "僧護經云一老毒二視毒三氣毒四觸毒皆能害人",
    "毒不可惱": "根本雜事律二十四有大毒蛇被火燒林衝火而走舍利子見因爲說法後生信死已生長者家長已來爲舍利弟子其口中毒氣猶在不可惱觸唾物皆死以宿習故",
    "毒樹殺人": "出曜經云毒樹在園枝葉極妙入園遊者至此樹死主園者骨肉死盡遂將利斧柯長一丈伐之重生其樹更妙有智者曰兼去其根不復生也如生死樹去三毒根不復生焉",
    "毒不能害": "隨求云善逝城豐德長者子善持咒禁攝得叉迦龍一日忘持被龍所害有誦此咒者得除愈無能被返害",
    "六毒之異": "婆蘇呼童子經云蝦蟆壁宮蜴蜡蜘蛛等有六種毒一尿二屎三觸四涎唾五眼視人六嚙人",
    "爪塗毒藥": "報恩經云天受思量殺佛之計以爪甲塗毒藥接佛足禮之時欲害於佛才下毒時變爲甘露以佛無毒也",
    "毒害事神": "生經云有人家世行蠱毒事神得富一國人知而懼之曰賊危害人猶有強弱此毒如何無人與親乃至於異國求婦後因新婦事佛行慈不復爲等也",
    "施毒之愚": "報恩經云有大長者愚施毒食因國大儉人民餓死乃令居家造食施之食者皆死問其所以取毒龍井於中水毒所致長者小年養毒龍在井中令慎填喻無智也",
    "爲毒所中": "孔雀王經云莎底比丘營澡浴事爲衆破薪有大黑蛇從朽木孔出螫彼苾芻右足母指阿難白佛佛說孔雀王咒而愈也",
    "毒喻其箭": "菩薩藏經云有十種大毒箭一愛二無明三欲毒四貪五過失六愚癡七慢八見九有十無有如是十種名大毒箭",
    "嗔諸異名": "瑜伽云亦名恚違戾暴惡咀螫拒對慘毒憤發怒憾懷感生勃",
    "嗔害父母": "中阿含云嗔造惡逆害父母骨肉因嗔所覆口無所不說身無所不作意無所不思也",
    "嗔最毒惡": "殺嗔卽安樂殺嗔卽無憂嗔爲毒之根嗔滅一切善及諸功德法出智度論",
    "嗔不應作": "因果經云有五惡報一自燒身心二自亂意識三臥起不安四死入地獄五爲惡色等因",
    "惱害自他": "俱舍云違己見者必憎嫌故又惱害自他如熱鐵丸自熱他嗔火如是自他不樂改變顏色等",
    "嗔還自害": "百喻經云有兩人爲讎一當思報忽得重病有人曰欲報彼讎當奉一咒若也不依先當自害其人不辭辛苦依而學之而不能依法先當自害如嗔他人惱害自身心也",
    "嗔多慈觀": "俱舍云多嗔衆生以慈悲觀慈能與樂悲能拔苦唯欲界有遍五部",
    "癡有異名": "瑜伽云亦名無智無見非對觀惛昧愚癡無明黑闇無慧也",
    "癡人滿千": "律云萍沙王有一癡人王曰此無慧人汝欲何願曰我欲千癡人中爲王王曰可爾令在無憂園中四事供養後集千人數滿設法召之然可爲喻共爲無智",
    "癡打頭破": "百喻云有人頭上無髮被人杖打至破不避或曰何不避耶曰前人癡見我無髮爲木而打避非木喻固執也",
    "剃頭之願": "百喻云有人於王入陣有功王令乞願曰我願與王剃頭如人遇佛不求出離",
    "割頭破戒": "有人與子路行子有耳璫逢賊欲奪父自取取不得棄頭而割如人爲小利故而破大戒也",
    "愚不執机": "有王欲出令一臣執机臣曰羞執欲擔王與三十二机擔如人持戒一髮不執惑於三十六物俱抱也",
    "止沸扇湯": "有人煑食令其疾冷以扇扇湯不去其火如不斷煩惱而求解脫也",
    "愚令分物": "昔有長者有二子自死時至戒二子曰後若分居物須平著後果分居物不能平有愚者曰欲得平者是物破爲二改外道分我",
    "愚人歎父": "如人歎父德行云父有德曰如何曰不曾犯欲曰汝自何來如外道自讚無貪求他物也",
    "索摩尼珠": "有人與他婦通未去夫來女人曰夫來摩尼可免意令教水竇內出愚人不會返覓摩尼珠如聞生死不解深義也",
    "轉索無物": "載麻者至險厄不前見二愚人教令挽車二人曰與我物我無物與汝二人挽車至平地將無物來如爲身車也",
    "愚有三種": "雜事云委付不相知供承急性者造次便相捨此爲三愚癡",
    "癡誤行殺": "律云有女子於床上以衣覆兒比丘至女人起令坐誤坐殺他小兒佛曰癡人此心不明先審觀察然無殺罪也",
    "走驅至死": "律云有比丘與父同行遇夜路令速行父因蹶死又父子行遇夜虎狼傷父死墜落人土死等然無殺罪皆是無智",
    "癡子捨我": "法華經云癡子捨我五十餘年喻二乘人在於五道淪沒餘者修羅不定故云六通四生",
    "癡爲無明": "俱舍云宿惑位無明不了因果如暗中值事爲諸有本衆惑之源生三細六粗莫不由此所爲無明羅刹等又爲先引後無明爲初引疑邪見身見邊見戒禁取見取貪慢嗔故頌云由前引後生",
    "慢怠不成": "菩薩本行經云夫懈怠者衆行之累俗失家業沙門失道果精進欠此",
    "令尸現舞": "般若論云有小比丘住山闌若不勤慢怠山神是佛弟子於死尸中現舞說偈怖之林中小比丘何以懈怠晝時若不畏夜當更復來因是精進",
    "難陀嬌慢": "報恩經云憂波離是執事人出家難陀等是釋種尊高後出家不肯禮波離佛爲說法然後禮也曰我慢山崩",
    "七慢之殊": "俱舍云令心高舉總立慢名一慢二過慢三慢慢過慢四我慢五增上慢六畀慢七邪慢",
    "九慢之類": "一我勝慢類二我等慢類三我劣慢類四有勝我慢類五有等我慢類六有劣我慢類七無劣我慢類八無等慢類九無劣我慢類九慢從前三慢中流出",
    "增上慢": "法華經云有增上慢未得爲得未證爲證有如此失凌懱於他也",
    "五種惡見": "俱舍云一身見執我我所二邊見執斷執常三邪見撥無因果四見取執劣爲勝五戒禁取執雞戒狗戒",
    "自在天生": "論云如大自在天爲能生世間或我勝性等或投水火種種邪行妄起因執或因算數或爲無因皆非正見也",
    "謗聖及因": "藥師經云不信有四果聖人十住菩薩三世諸佛不信布施今世後世當得其福不信神明更生善者受福惡者受殃皆名邪見",
    "六十二見": "因迷三世外道等於我涅槃計去非去滅不滅等",
    "五逆次別": "小五濁經云別有五逆一慢二親事鬼神二嫉妬國君三後輕薄四賤其身命而貴財貨五去福就罪是名五逆類",
    "七罪亦大": "觀佛三昧經云有七種罪能令衆生墮無間地獄八萬四千大劫受苦一不信因果二毀二十方佛三斷學般若四犯四重虛食信施五用僧祇物六汚清淨尼七六親中行不淨行",
    "罪中最大": "俱舍五無間罪云一殺父二害母三殺羅漢四破和合僧五出佛身血五種入無間地獄一切受苦名邪定聚也",
    "五罪根本": "薩遮乾子經云有五根本罪一破壞塔寺焚經二謗三乘法毀毗留難隱弊覆藏三若有沙門信心出家剃除鬚髮身著袈裟或有持戒或不持戒繫閉牢獄打縛驅使或令還俗四於五逆中隨造一罪五常行十不善大罪犯如是罪不悔示入無間",
    "五逆同類": "俱舍云汚母無學尼殺住定菩薩及有學聖者奪僧和合緣破壞窣堵波是無間同類也",
    "慳如首羅": "莊嚴論云尊者迦葉目連等到首羅長者家持鉢長者素慳爲說施法皆不應機佛卽後至爲說五大施長者曰小施不能何能大施佛曰能持五戒名爲大施首羅曰不殺等五益我慳也能持",
    "鄙同盧至": "盧至經云有盧至長者其家巨富資財無量母等衣食亦不充給何况餘人後因節會之日見諸人衆歡𮩘快樂皆共出城盧至遂取五錢買麨與酒至空野間無人之處食飲醉舞曰天帝不如我也天帝聞見故來惱之化爲盧至先到家中爲母及妻男女使役等曰我已去其慳鬼若是似我者更來無令得入便將財物一時布施盧至到家彼不放入大哭見王王不能治乃至見佛佛爲說宿因乃至心開意解天帝却復本形",
    "氈無弱者": "異相云有二長者一名最勝二名難降巨富無過慳亦第一佛爲說法二人各欲施氈選其弱者佛知化氈盡好都不可捨佛又知意化令悟道",
    "人無近家": "智論云慳人之宅譬如丘家求者遠避終無向者慳人無福慧於施無堅要臨當墮死坑應悟生懊惱",
    "死戒不費": "出曜經云有長者財富無量不曾與人一錢門戶七重空羅鐵網壁用磚石鳥鼠無能犯物遇病重困將垂命時告子旃檀不得爲我費用一錢汝得七世",
    "坐護飯鉢": "盂蘭盆經云目連母死以慳過故生地獄目連爲七月十五日設會供養三寶母承斯福生餓鬼中靈前兒安飯鉢有餘鬼來乞母於飯鉢坐以慳習不除仍猶未悟施也",
    "慳不自食": "譬喻云有老翁巨富不欲自食隣有貧家盈門賓客曰常食酒肉無常同至慳者何事然有子孫亦爲他有也",
    "愛渴難滿": "出曜經云飲四海水不能潤愛一尺之地又如飢人世間欲其飲食可以水漿濟其命或草根果蓏等愛渴難濟此無足也",
    "可愛不愛": "雜事律云美貌名家溫柔不惡婦如是皆可愛小兒毒蛇閹豎偏生子隨宜無識不共戲不可愛",
    "可愛之尚": "雜阿含云所愛無過子財無過於牛光明無過日廣潤無過海又云愛無過於己財無過穀光明無過見廣潤無過慧",
    "性愛好別": "智論云孫陀羅好欲天受愛名聞須那提子愛財利那舍好出家羅睺羅愛施戒露女生好施花",
    "貪染尤重": "瑜伽云亦喜顧忻欲明樂藏護希躭愛染瞋惜",
    "正念之喻": "正法念經云如刀毒惡瘡欲火意念薪愛風之所吹焚燒衆生心",
    "所欲尤重": "俱舍云惡欲他財貪爲於財利名譽妙境",
    "貪有五種": "瑜伽云一法性貪二誓願貪三愚癡貪四厭離貪五思擇貪此名善法欲也",
    "貪愛求名": "法華經云貪著於名利多遊族姓家以是因緣故號之爲求名又云以貪愛自蔽也",
    "貪愛過重": "婆沙七十八有十愛染法愛爲上首以愛過重造惡爲先故初明之也愛求得集貪著慳攝守執卽是如上十種執持刀杖鬬諍欺誑謟詐輕侮生無量種惡不善法又云如王又云惡欲他財等名之爲貪也",
    "生因於愛": "俱舍云無愛不受生愛水潤種果方生故倒心趣欲境濕化染香處中有於父母男女隨起愛心又愛緣取等",
    "二種五愛": "增一經云一自高二窮人三欲受人禮四欲人於己受學五欲出生死又云五種愛學一顯己多聞二欲多福三欲多解四爲他說五斷生死煩惱也",
    "愛欲生惱": "法華經云貪著於五欲癡愛故生惱入邪見稠林等",
    "嫉妒易胎": "阿育王小夫人將分娩大夫人妒之臨產以狗胎換易",
    "食毒取死": "雜寶藏經雪山有鳥一身二頭一頭得美果一睡食之睡者覺香曰汝食美果何不相讓曰爾自睡來睡頭妒之候彼睡以食其毒果二俱死也卽佛與天受因也",
    "嫉妒於他": "造像經云天帝問佛嫉妒造像如願勝彼如何佛言不然於他名利不願勝",
    "怨嫉有七": "中阿含云一不欲彼好色裝嚴二安隱睡三得大利四朋友五名譽六大富七生天心不欲令彼怨家得此名之爲嫉又經云不嫉彼供不高己利嫉妒異此可知",
    "嫉妒之因": "雜事律二十九云瘦瞿曇尼因中爲居士婦無子息惡疾在腹居士曰我無子息一旦身死財物入官妻曰更聚少女夫曰家有二婦水和麨飲亦無其暇妻曰但聚等者如妹小者如女夫遂依言聚其少女法爾男子得新忘舊大妻懷妒因是惡疾便除先覺有娠具告其夫曰汝若有子錢卽是主妻曰若後妻不以藥墮我胎依君言也夫曰果然相惱亂也妻更不言月滿生子大妻曰我子必被妒殺爲後妻曰此子汝養長爲汝子旣保兒命後妻曰此子長也他爲曹主我爲婢使不疑遂以竹刺口內刺之兒卽大哭母卽見口中有刺取以兒死隣伍皆知後妻具諱作大咒願夫爲蛇螫父母霹靂兒溺狼陷等今皆依願也",
    "識正結生": "俱舍云識正結生蘊父母和合中有現前勇於父生恚於母起愛女於母起恚於父起愛爲與己合所洩二事爲是己身中有卽滅若濕化生但染香處也",
    "佛受中有": "中廕經云釋迦如來入滅散身舍利如虵退皮卽入中有佛佛號妙覺如來教化中有衆生菩薩衆等",
    "胎內諸苦": "正法念經云胎中多苦以惡業故在母胎中母食醋苦冷熱飢飽皆受其苦又瑜伽云子於胎內□先業故令母食灰鹹苦髮少食冷卽白食熱卽赤或黑多淫卽瘡癬多走癃殘食熱卽熱食冷卽冷飢如倒懸飽如石壓",
    "生從梵口": "智論云婆羅門種生從梵王口如經云從佛口生從法化生又云佛口所生子也",
    "生輕死重": "長阿含七云婆羅門言我村人作賊令秤稱以卽殺死以却重何以識在卽輕去卽重也難測",
    "生緣不同": "唯識寶生論云一觸生如男女交二嗅生如牛羊等雄嗅雌也三沙土生如鷄雀起欲心時身坌土四聲生如孔雀鶴等雌聞雄音或交頸顧影",
    "亦具多緣": "俱舍云於中有四生總標也有情爲卵等人傍生具四地獄及諸天中有唯化生鬼通胎化二",
    "生有五種": "瑜伽云菩薩一除災生滅有情災故二隨類生隨諸類生而化彼故三大勢生逼行善故四增上生能增上故五最上生無等勝故",
    "佛生有異": "胎經云釋迦右脅彌勒頂上而生",
    "有七不同": "要集云一相觸二取衣食汁三下精如鹿食精四手摩如閃摩齊五見色六聞聲七嗅香如牛畜等",
    "生天結誓": "西域記云無著天親博聞強識達學研機師子覺密行莫測高才有聞三人同修上生業每相謂若先捨壽命得遂宿心當相報語師子先生以染樂故不來後天親捨壽得生來相報無著等也",
    "王生多種": "本行經云一頂生王父頂上生毘迦王父掌上生有䏶生腋生臂生從口生從甘蔗生",
    "生不相報": "長阿含云有還不信死復生者一婆羅門不信因果迦業問曰何知無也曰我有親識常行十善病重相看告曰死若生天必須相報今旣不來知無因果迦業曰有墮廁者出已肯還入否無也曰天見人趣十由旬向上聞臭不可近也",
    "因火受胎": "分別功德經云善施長者家有室女因火有胎生子得道後度其母",
    "壽命長短": "因果經云佛告比丘作無常觀比丘曰百年乃至一日佛言勿作是語出息不保入息在呼吸耳又云命根體卽壽能持煖及識命是活義壽是斯限也",
    "比丘續壽": "無垢稱經云有婆羅門比丘記云七日命盡遂來告佛佛令造塔安陀羅尼却延壽命也",
    "四州壽命": "中廕經云南州一百年不定東勝身州五百西牛貨二百五十北俱盧州定一千年",
    "夜消其半": "六度經云人百年夜除其半又小兒十年老二十年病疾縈憂王宮家事經十年耳也",
    "壽同天地": "梵摩喻經云愚夫雖有天地之壽何異乎土石之類哉",
    "生物皆空": "萬行首楞嚴經云須菩提心得無礙在母胎中卽知空性得生空理生下一宅物物皆空遂見佛問其所以佛言應名生空悟生空理",
    "三種大怨": "異相云老是少怨病是安怨死是生怨",
    "青建七生": "法苑云晉董青建父字賢明建元初爲越騎校尉初建母宋氏孕夢有人語云必生男體上有青應名青建果如其言十八遇疾謂母曰我罪盡也願母自割愛心因大哭七聲命終生天後從天下來爲白父母我於七家爲兒卽宋謨蕭惠明梁季江槪羊希張永王玄後卽其父出家信佛",
    "生有五閉": "正見經云一住中廕不得復還二受身胞內三初生迫痛忘故識想四生墮地獄所識念滅五生著念食忘故",
    "生有多苦": "五王經云緣生和合入母胞胎一七日如酪漿二七如稠酪三七凝蘇四七肉團五七胞成巧風入腹吹其身六情開張受冷熱飢飽之苦及臨生大苦母危父怖生在草上風午觸等如受刀搶等",
    "七事受胎": "善見律云一相觸生愛二取衣汁如比丘尼澣汚衣等三下精如鹿母嗅道人精有胎四手觸如手摩齊下生琰子五見色女慕男子六聞聲如白鷺聞雷七嗅香如秦牛母但嗅犢氣懷子也",
    "生趣之相": "正念經云臨終生天顏色不變見其妙相生北州兩手攬空如見白氈生西州見屋宅作黃色舉手攬之生東州見屋作青色餘州亦爾若地獄餘趣見冷雨寒風",
    "生有多緣": "涅槃經云如青雀飲雄雀淚命命見雄者舞附塊毒果等",
    "出生入死": "老子云出生者爲情慾出五內魄若魂宅魄靜故生入死者情慾入於胸臆精神勞惑故死十三開閉九竅四開等",
    "生死大幻": "列子曰孝成子從尹文子學幻三年不與言辭請過也與之語曰老又教卽有生之氣有形之狀盡幻也造化之所始陰陽之所變爲之生死因形移易爲化幻也",
    "生死之暫": "列子曰太古之人如知生之暫來死亦暫往也",
    "學多喪生": "列子曰有昆仲季子學仁義於齊魯之間及歸父問三述相返殺身全身身名並全意學多非也",
    "生來處異": "寶積經云來處各異從餓鬼中來者頭黃怒目直視常喜飲食飢渴慳貪嫉妬喜背後說人身體多毛眼睛光赤多樂積聚不欲割捨不樂見善人所見財物心常欲盜乃至得少許財卽便忻喜見他財產受用生嫉妬吝惜乃至路見遺落之物貪心採取餘道准知",
    "淨德王子": "法華經云一切衆生喜見菩薩爲供養日月淨名德佛而自燃身卽生淨德王家尋憶宿命重來禮佛以偈讚歎容顏甚奇妙光明照十方我適曾供養今復還親覲也",
    "生便能言": "法句經云有夫妻二人雙生二子未經兩月夫妻出外二子相責曰因少名利不獲道果父母聞之以爲是鬼欲以火燒妻曰問佛佛曰養之後卽得道知宿命也",
    "子母五處": "五子母經云有一小兒年七歲隨羅漢入山修道至八歲得見五處生母皆哭乃笑師曰笑吾非也我見五處母哭笑自身也言訖飛去爲五母說法解哭",
    "百劫無虛": "本事經云佛言百劫以來供養我者無不得福生天我常憶宿命",
    "素知宿命": "太子慕魄經云王生太子慕魄年長不言王令試殺太子便語曰我知宿命曾地獄中受苦來此富盛貴樂皆爲因所以不言免過矣",
    "尋知宿命": "無量力王有二太子一名師子二名師子意見寶肩佛入滅王乃積赤栴檀蘇油等闍維之師子王子尋命佛旣入滅我何顧此毒身卽投火化尋生梵天乃知宿命卽下宮見父與弟悲惱天曰我卽王子當物悲我因讚佛捨身今生梵天王勤守護佛法供養舍利等出菩薩念佛三昧經一也",
    "鬼知宿命": "俱舍云有女人病被鬼所持呻吟不差咒祀師曰此鬼何不捨此女人鬼曰此女人五百生來常害我命咒師爲女人曰捨怨女人詐言捨矣鬼知其心不捨害命而去有狼啣一女人兒去亦云五百生害我子等",
    "羊祜識環": "法苑云晉羊太傅祜字叔子泰山人西晉名臣聲冠區夏年五歲時令乳母取先所弄指環母曰先無祐自取於東垣乘樹孔中此非先宅兒不知處後因東行至李氏家得之李氏悲涼爲曰我亡兒之物後爲荆牧憶武當寺前生供佛",
    "王練生子": "晉王練字玄明瑯琊人有僧常願與爲子後終果爲子多智",
    "老相可厭": "中阿含云老謂彼耄頭白齒落盛壯日衰身曲脚戾體重氣上柱杖而行肌瘦皮緩皺如麻子諸根皆熟色貌醜惡",
    "老翁見佛": "貧窮老翁經云時佛在日有老翁二百歲眉生秀毛毫出於耳齒如齊貝手過於膝來欲見佛阿難遮之佛知命入昔曾爲王救僧命有壽",
    "老子比丘": "百緣經云有一女人懷子十月不產次又有子先生如是生十其第一子元在其腹經六十年生而頭白背僂出家佛言前生曾作維那毀僧過也",
    "老被所棄": "雜寶藏經云佛國往昔國人棄老天神置虵兩條令辯雌雄有臣藏父父令以細軟物拂之動者雄也",
    "老不在天": "正法念經云老相天上皆無髮白面皺等然無常變易三界皆同人鬼傍生有其老相如",
    "老諸根熟": "文殊問經云老者身體消滅如果已熟不可久保卽歸磨滅",
    "生死不久": "法華經云見彼衰老相髮白而面皺齒疎形枯竭念其死不久等",
    "膝爲二兒": "文殊問經云老人夜臥獨坐抱雙膝爲是二兒以識昧情昏故無怪",
    "於人無利": "三稽經云老病死苦恆隨逐常與衆生作無利也",
    "老爲大患": "本行經云老爲大患大王當知老最可厭老來逼身能奪年少盛壯將去摧折身形腰傴脊僂不前行步猶如枯樹誰喜樂著此最可畏實爲大患也",
    "民至老死": "老子曰民至老死不往來其民無所來求也絕情欲也",
    "何爲老苦": "五王經云父母養育至年長大自用強健寒熱失度老年頭白齒落目闇皮緩面皺百節疼痛等",
    "老期死至": "禮曰體魄則降智氣在上死者北首生者南向又云魂氣歸於天形魄歸於地故祭求福陰陽之義祭義曰氣也者神之盛魂者鬼之盛",
    "魂魄之異": "禮曰魂是靈魄是尸故禮以初亡用所著衣向尸魄上招之以魂外出故招口纊動魂來不動不來但曰招魂不云哭魄",
    "獨不立支": "俱舍云老不定老附死立支以壽不定老者爲異熟變故之義",
    "五法不差": "增一不擇飲食不隨時食不親醫藥多嗔憂喜不起慈心向瞻病人違上諸事其病易差也",
    "除五種病": "毘尼母經云嚼楊枝者去五種病有五種益一口氣二喉中不淨三淡癊宿食不消四不思飲食五增人目病嚼此楊枝除此五病",
    "一聞法愈": "中阿含六云須達長者病重令使請舍利子訓爲長者說七勝財法令勿怖也須達悟解一聞其法尋卽病癒",
    "三聖未免": "智論云佛患背痛舍利弗風熱畢陵迦眼痛羅婆那痔病有餘苦故或云示現小聖有餘佛卽爲機也",
    "二疾猶生": "般若論云一內病二外病內爲五藏飢渴食飲所生二外奔車逸馬墜坑刀杖等",
    "其苦難忍": "中阿含經云難𨹔艱辛病重告舍利子曰我苦如二人將我火上翻炙如刀攪之如繩抹頭如錐競刺石壓四支湯煎五藏等",
    "坐臥糞中": "般若論云有比丘病在尿屎中坐臥無人看視佛至彼房問曰何無人看曰我性嬾惰不看他人我病無人也佛尋卽爲看觀乃至病愈得道也",
    "佛現有病": "處胎經云吾曾鏘刺脚上下俱通又左脅風痛也",
    "癘病之極": "報應經云若有人得此病者因中不敬三寶不孝父母破壞塔寺剝脫僧尼傷害師長背恩義淫及尊卑等也",
    "病有十因": "治病經云病有十因一久坐不飲二多食三憂愁四疲苦五淫逸多六嗔恚七忍大小便九制上風及外寒熱風雨乾濕飢渴勞苦等",
    "病極煞人": "禪祕要經云有長者子因熱病故嗔風入心故持刀殺人仙人曰此子須得不嗔人血髓方止意不嗔爲觀也",
    "瘡有八種": "出梵摩喻經一疑二愛三貪四嗔五癡六慢七邪見八生死復有八病欲嗔愚嬌愛癡利疑能壞於善病也",
    "太子悟病": "報恩經三云鹿母五百太子於池邊見影曰一切法空少必老成有敗生有死食有病遂盡悟而出家得道",
    "病多橫死": "法句經云好施長者得病不信佛僧與給狐獨素爲親友勸請佛僧佛說橫死等法尋卽病愈入道得果",
    "病有三百": "泥犂喻經云有人爲惡惡生令三日日被百瘡苦痛可知然皆極苦以此比地獄如小石比於大山痛倍",
    "看病五種": "治病經云一不別良藥二懈怠無勇猛心三常喜嗔怒人好睡眠四食不知足不以供養五不與病人言笑往來看病五法返上可知病卽易差也",
    "病可進樂": "弘明集云老子以身爲大患武王病周公請命仲尼病子路請禱神農嘗百草黃帝受針歧伯等也",
    "病躄令殺": "根本云有王生子五六歲瘂躄王令三殺而言等也",
    "空病魔惑": "萬行首楞嚴經云修空行者空魔入心謗無大乘淨戒恣喰酒肉作不淨行爲無疑謗魔入心久乃至食糞是爲空病",
    "病至皆愈": "續高僧傳法順見三原縣田薩埵患聾張蘇瘂有僧被龍魅順至皆愈比之如聖是戒力等也",
    "法華愈癩": "感通云曇韻定州人曾令人書法華經一部潔淨洗浴然後書之因曾墜巖下一年不爛又僧徹令癩人誦其病後愈",
    "食糞之疾": "金藏經云俱羅王病糞從口出夫人令天下有此疾者令來與藥得一人其病似王劈腹看之有蟲諸藥不死以生葱殺之令王食葱病愈後乞願等",
    "大悲之疾": "淨名經云文殊問居士疾身合心合地大水大居士亦皆不離以諸菩薩大悲之病知一切衆生病故是故我病",
    "唯有三病": "下生經云彌勒成佛穰佉王世人壽八萬歲唯有三病一者便利二飲食三衰老唯此二病",
    "病亦可畏": "本行經云天王其病來者平健不覺一朝痛切婉轉呻吟花色充鮮忽然悴減煩惋楚毒眠坐不安當於是時誰能代者臥在床枕勢不從心以是因緣病最可畏",
    "強知之病": "老子云知而病者世人不知道而強言知病也聖人知而不言知是以聖人不病以其病病免損神減精之患",
    "何名病苦": "五王經云若人四大一不調者百病生地大不調舉身沉重水大不調膖腫火大不調蒸熱風大不調掘強百飾苦痛舉身猶如杖捶口燥脣焦筋斷鼻拆目不見色等也",
    "九種橫死": "僧祇律云一不益食二不知量三內食未消四未消摘吐五已消強持六食不隨病七隨病食不籌度八懈怠九無慧不能隨時",
    "看病露現": "僧祇律云若僧病疾在露現處上好房中擬道俗問訊燒香火然燈炷於寺西北角日沒處置病僧房號無常堂令生厭離堂內安一立像金色塗香面向東方病者面向西臥見佛相好佛手中繫一五色綵幡令病人執幡脚往西方生也",
    "五事往生": "往生論云應作五事一禮拜二讚歎三發願四觀察五迴向也",
    "王病瘡苦": "十誦律云闍王手指患癰父王口吮濃出不吐咽之囚父王明白方知母爲告也又四分律尼患瘡令男子破細軟觸故欲心便生佛制不聽乃至須者白衆等許",
    "阿難瘡苦": "分別功德論云阿難背上患癰令耆婆醫不敢手近佛言但近我令阿難觀相好不覺其痛苦等",
    "聾不能辨": "萬行首楞嚴經云富樓那聞妙法音如聾人逾百步外聆於蚊蚋未曾聞也本所不見何况能聞也",
    "死生有相": "大威德經云有情死時生地獄者多嗔不淨流溢身以多臭足裂鼻倒目赤足熱等生畜趣有五種一愛妻子二手足縮三腹上汗出四作羊聲等五口中沫出生天人中有十種善相一觀上二歡喜三不含四諸根不壞五不臭六不作異聲七頂上暖八口中無沫氣出九目不赤十無惡相",
    "無能免者": "智度論云死法甚惡無能免者四處不免虛空海中山間市中",
    "三法去矣": "俱舍云壽暖及與識三法捨身時所捨身殭仆又云息風名生不轉名死",
    "四不可得": "自侵經云一夙夜不學二老不止淫三積財物不施四不受佛言死不可哀惡趣不可免",
    "無卒至者": "報恩經二云老病喪亡一家男女愁毒懊惱舉聲大哭以手搥胸一何無常今卒至等",
    "示物令書": "不空云咒尸誦此真言有未壞尸以蘇塗之掌中咒之與筆紙令書伏藏去處所求皆得真言力故",
    "死苦令知": "處胎經云時有王名曰除愛剝死人皮以用作皷百年一打使人知死苦故修行免離求解脫樂四果等",
    "死無神矣": "長阿含七云我有罪人捉令釜煑蓋之令人守禦乃至煑死不見神出故知死無神也是婆羅門作如是計迦業曰汝若睡時神識出入傍人見否無也",
    "死風多種": "道地經一云刀風解骨折斷支節震風斷筋脈破風消體滅風變面色眼耳鼻舌皆青止脅風諸藏皆斷旋風諸藏不通節風支節不定乃至死",
    "天使問罪": "長阿含十九云閻王問罪人五天使到何不念善罪人曰不知曰目暗頭白背傴病苦無力皆名天使報死之期等",
    "七相當現": "一頂中光滅二頭上花萎三顏色改變四衣染坌土五腋下汗出六身形損瘦七不樂本坐天有此七相現其命必終也",
    "欲贖其母": "雜阿含經云波斯匿王有母命過以王孝故王若知之命必不濟時有智臣王出迴先嚴老母五百伎女梵志沙門出城遇王王曰欲作何事臣曰有老母命過欲將此贖換不得力爭王曰癡人死不可贖力不可取曰王母逝矣王悟歎之",
    "死鬼食人": "本行經云未來死鬼劫奪人命一入鬼口悉皆食盡也",
    "誤致其卒": "十誦律云有比丘咒拍被排推噎致死等皆非故心殺等",
    "其相可觀": "智論云生於深谷方額大骨身肉肥滿眼長眉高牙齒銛利口鼻略方舌赤耳高修脊細腰腹下不現長尾利爪足行安步大力食不過時哮吼一聲水陸潛隱一切無畏坐必高勝身毛金色衆獸中王",
    "死不修福": "譬喻云有人亡過父子孝思之每日設食詣墳而哭父已生天見化作牧牛小兒在於墳邊牛忽卒死兒哭以草飼之人曰何益小兒曰汝哭何益卽化天身戒令修福",
    "九不應死": "治病經云有九不應死一不應食二量食三不習食四不出生吐不盡也五不止熱六不持戒七近惡友八入里不如法行九不避險",
    "死有十二": "一日無餘二度死三果是三有餘二果是四學度死一果是五無欺死六歡喜死七數數死八悔死凡夫九橫死十縛着死畜生十一燒死獄火十二飢渴死餓鬼道又云生以身爲逆旅死當以天地棺槨盛之也",
    "死最可畏": "本行經云死來之時滅我壽命忽撮將去雖復力能統四天下金輪摧伏七寶導前利刃強兵從後悉皆臣伐如頂生王等無常忽至不能遮奪是知死最畏人也",
    "未識其死": "增一經云劫初人衆壽命無量未識其死有夫婦二人唯有一子而忽命終父母不會由與食飲乃至七日身體爛壞王名療病曰此兒以死王令取皮爲皷置高樓上百年一擊等",
    "死有多種": "法苑云山羊被殺因聲死飛蛾捉燈由其色水魚懸鈎爲吞鉗世人趣死以境牽",
    "死不悲苦": "五無返覆經有梵志從羅閱祇國欲至舍衛學問田中見子父二人耕子被虵螫死其父不哭又憑梵至到舍令送一人食來梵志到爲兄弟母妻子奴婢聞皆不哭以證果報故",
    "死識漸滅": "俱舍云漸死足臍心最後意識滅斷末摩水等下人天不生",
    "財命未盡": "婆沙二云有壽量盡財不盡財盡壽不盡有財壽俱盡有俱不盡佛非橫死俱不盡支節有損置痛而死佛無小聖亦有也",
    "自致其死": "根本雜事二十四云力弱著甲無伴持寶曠野行老者畜少妻此三皆自害不能保其壽也",
    "自縊如殺": "摩呵句經云佛在有老比丘五百人教諷誦一偈因王請僧留此守寺老比丘自責便欲自縊佛爲現其前說往昔因曾爲三藏惜法不傳今乃根鈍如是因是悟道爲衆說法自縊如殺人等",
    "衆賢知死": "西域記云衆賢論師迦濕彌羅國人作俱舍雹論逐世親菩薩自覺氣衰知命必終遂自裁書責躬謝咎命也如何當於斯歿無垢有亦然",
    "是身不堅": "淨名經云是身無常爲要當死無強無堅速朽之法如浮雲沫聚偈云審諦觀此身必歸於死處難御無返覆背恩如小兒",
    "聖無不死": "弘明云牟子曰舜有蒼梧禹有會稽伯夷叔齊有首陽墓文王不及誅紂武王不能待成王大周公改葬仲尼兩楹伯魚先父子路俎醢伯牙絕絃曾參啟手足顏淵不幸伯陽扶封如來雙樹也",
    "壽之貴矣": "廣弘明云淮南子曰天下有貴而非位勢有壽而非年適情知足則貴矣明死生之分則壽矣也",
    "葬失國寶": "慈恩傳云三藏遷化時白虹貫日從北至井宿似佛涅槃之像臥七七日顏無變色神人天樂舉衆皆見勑葬諸事官給皇帝惙朝君臣悲感帝曰失朕國寶",
    "厚葬無益": "莊周非末代厚葬失禮之本而云螻蟻何親禽獸何疎生旣以身爲逆旅死以天地爲棺槨等",
    "自詣塚間": "下生經云彌勒當來人壽八萬時人欲將死自往塚間諸親男女相送",
    "送終之禮": "智論云淨飯王死佛自執床一隅至闍維處示後世報父母恩又法苑云四天已上死不燒送以化生故無尸不自殺不他殺不食肉無遺棄又莊子曰人之生氣之聚聚則爲生散則爲死生死爲彼徒吾有何患又曰勞我以生息我以死生故爲人倚死爲返真卽知生爲大患以無生爲返本又老子曰君能爲民與利除害其民安重死而貪生又子書曰南有炎人國骨肉死列其肉葬其骨爲孝也又秦西有宜康國死而焚爲隨煙上昇遐孝也又上皇之世不行殯葬之禮始自於周窀穸之事虞棺等文王葬枯骨葬者藏也孔子病篤門人欲厚葬之曰吾豈欺天隨俗也生則孝養無違死則葬祭以禮小孝用力中孝勞心大孝不遺性分殊也又四葬一水二火三土四林佛與輪王唯火葬合在石上恐損蟲命餘通四葬又丹兆何書姓名曰招魂置其乾地魂而歸食祭合在暗室亡僧之靈香花供養已以又魂衣者羊角哀凍死左相桃愍而爲之哀公曰吾父生服衣被錦繡死何用矣又大聖十二化嚙一人項後云有黑繩文現欲自縊三日有二鬼隨之果不虛",
    "明舜再生": "續高僧傳明舜講智度論兼念論文因病卒入冥具見官府曰講解浮虛論文是實餘年未盡且放令還旣甦止講專修福業",
    "念經各異": "感通云楊州僧誦涅槃經自矜爲善歧州東山下村中有沙彌誦觀音經二俱暴亡見閻羅王敬其沙彌甚厚與金高座僧與銀高座俱請念經訖令放旣出相問是何州府俱說住處楊州僧後訪沙彌怪王敬別問念經所以曰我每念經時別衣別坐僧曰不及也",
    "造塔重活": "幽明錄云康阿德死三日還活說初死時兩人扶腋有白馬吏驅之知行幾里見北向黑門南入見東向黑門西入見南向黑門北入見千餘梁屋有皂服籠冠邊有念餘吏皆府君西南復有四十五吏阿德便前拜府君問曰作何善業曰家造佛塔供養道人曰卿大福德問都錄曰此命盡耶曰餘算有三十五年府君大怒曰小吏何敢預奪人命便縛白馬吏在柱杖一百血出流漫府君曰具令阿德案行地獄後歸卽被引至一城方數十里滿城上屋見亡伯母叔母皆着枷鎖及見地獄苦楚萬端又見八十梁間屋俠道種槐云名福舍是佛弟子福多者生天少者住此後見造塔道人等府君放還事廣不具也",
    "石賢飯僧": "幽明錄云長和死四日蘇具地府見舊親識相憑寄語遍遊地獄放還寄語孟羕家及龍超等文廣不錄",
    "二李復甦": "感通云右監門校尉李山龍本是馮翊人武德中暴亡七日而蘇自說入冥見閻王昇座念法花經諸罪人皆免受苦得生人天本取三使送還兼乞功德令於水邊樹下燒之又太廟羕李思貞觀二十年正月八日死五日還魂備說善惡之報",
    "帛遠講經": "高僧法祖名帛遠姓萬河內人聰敏有戒行善講衆經道俗歸敬後緣終奄化有李通死還魂見殿上坐遠法師爲閻王講經",
    "道英詐死": "高僧道英蒲猗氏人大禪定爲寺爭田死而紅𰈨求之卻活針刺不起入水臥雪等",
    "杜祈還魂": "高僧云隋開皇八年京兆杜祈死經三日而蘇見閻王令看周武見帝在鐵屋中戴枷受苦曰元嵩張賓相誤也今三界無處追嵩請爲告大隋皇帝帝爲朕作福冀免其苦隋帝後大爲作福等",
    "苦有多種": "瑜伽云且有六種不定苦一自不定苦先爲王主後爲臣僕二親屬不定苦輪轉爲冤等三妻子不定轉爲他有四奴僕不定五朋友不定六財物不定初有後失總有一百一十種如論廣明在五十四說",
    "三苦之本": "俱舍云卽欲界色世無色界爲苦經云三界無安猶如火宅又有三苦爲苦苦壞苦行苦生老病死苦八苦一愛別離二冤憎會三求不得四久盛蔭五生六老七病八死皆苦也",
    "燈指之苦": "燈指經云有長者巨富生子指有光明王知請入夜與晝同後因父歿家貧乞者不與遂與人擔尸遂忽一尸在背不落至舍自下變爲金人後富捨之得道厭世家居真爲大苦等",
    "親離相說": "中阿含經云母子弟兄骨肉互相諍競互說其惡短況復他人遠爲地獄之因近誤人間之法也",
    "苦不堪忍": "童子問經云三界如獄煩惱枷鎖動足是苦",
    "買禍之苦": "譬喻云有國豐樂王爲臣曰我不識禍苦與我買來臣奉王命往諸方求買天帝乃曰此王須惱化作一人賣禍與之化一鐵猪賣名曰禍使見便買不違其價問食何物曰純食其針送上於王王令與食一國針盡百姓大亂王令殺之其猪是鐵刀劍鎗箭無所傷王令聚火燒之旣赤似火其猪便走遇物皆燒乃至一國此買禍之苦愚若此",
    "蓮華瘦瞿": "律云蓮華色尼未出家時垂產將歸至河水漲夫被虵螫死兒被狼食水溺父母俱因失火燒死自被生埋食子肉黑瘦瞿尼其緣皆因往咒",
    "愛別離苦": "五王經云謂室家內外兄弟妻子共相戀慕一朝破亡爲人抄劫各自分張父東子西乃至爲人奴婢等苦也",
    "貧窮困苦": "金色王經云有一天女說偈云死苦與貧苦二苦等無異寧當受死苦不用貧窮生貧最爲苦",
    "三處死苦": "法句經云有小兒執彈欲射一雀三人隨喜雀隨彈終三人生天爲龍爲人其小兒後各爲子隨生命終因果之報無虛爾也",
    "難有十二": "善戒經云一知無我修苦行難二調護自他難三充多人急使難四令夫無放逸難五爲衆生自無毀禁六隨惡人不同七知生死不捨八捨命不失正念九所愛施衆生不同十斷煩十一得人身十二見佛善友",
    "復有十八": "三惠經云一值佛二爲人三生中國四種姓五具足六財產七善識八智解九謹慎十布施十一有德十二合儀十三聽問十四忠政十五信解十六深入十七讚歎十八隨喜也",
    "四法爲難": "阿含經云一爲君行忍辱二無財欲布施三少年不放逸四富貴修遠離此四難也",
    "五種無易": "四十二章經云貧窮布施高貴學道摒命不死覩經依奉見佛解脫",
    "多難不死": "百緣經云有大臣無子求神得之子後欲求出家父母愛惜不許子曰我不如早死而於餘處早願出家投巖赴水食毒抵犯王法皆不能死見佛佛說汝宿因中赦一人命和王宮女善因之報也",
    "無起惡意": "事佛經云如有德人或師長敬之如佛寧以千石弩自射不得起惡爲難向佛師長等也",
    "難多有苦": "寶林傳云見色不欲見好不求被辱不嗔有勢不臨觸事無心廣學博聞除人滅我不輕未學心行平等不說是非會善知識見性學道覩境不動善解方便隨化度人難也",
    "迷妄之難": "列子曰宋陽里華子中年病忘朝夕不憶忘坐忘行四方取與皆不知醫禱占候不治妻子召人治之有儒生醫試之裸其形求衣寒熱飢等乃愈怒醫者操戈欲殺衆皆止之問曰何忘恩德曰不然無心之樂今數十年醫已憂苦併至人迷道義同於此",
    "地下有獄": "俱舍云此下過二萬無間深廣同上七㮈落迦八增皆十六爲煻煨尸糞鋒刃烈河增次八寒八熱及輕繫等地下有獄故名地獄",
    "廣說無量": "正法念經十餘卷廣說地獄不能具錄且八大地獄每一各有十六增以爲眷屬造因起報皆有果也一極熱二炎熱三大叫四號叫五衆合六黑繩七等活八無間此八大地獄於四門外各有四增一煻煨二鋒刃三烈河四尸糞其苦無量",
    "名曰蓮華": "師子比丘經云蓮華比丘多與國王長者等爲親友邪命破戒入無間獄八萬四千劫滿十八隔受諸極苦",
    "亦名圓戶": "尊勝經序云息善住之萬惡杜閻羅之圓戶亦名蓮華似罪人身",
    "身比三禪": "報恩經云佛告阿難到阿鼻獄問訊天受阿難卽往問苦可忍否天受曰我在此如比丘得三禪此皆違緣善友示現菩薩爲衆生忍受苦故令彼不作",
    "刀山鋒刃": "十善戒經云鋒刃劍林高廣多少枝葉花果各八萬四千日夜生死亦然其壽長遠等活等上六天卽四大王天人間五十年下天一晝夜三十日爲月十二月爲年壽命五百歲以此長時五百年方爲等活一晝夜以此晝夜成月及年壽五百歲乃至人間一百年爲二天一晝夜上倍倍增算六天壽命皆以彼彼天等下地獄爲一劫傍生極一中鬼日月五百等",
    "叫喚地獄": "發若論云此獄人多因斗秤欺誑非法斷事受寄不肯還侵陵下劣惱諸貧窮令其號哭破他城廓等",
    "生入地獄": "般若論云善星天受婆藪仙人爲證祀中殺生生天皆生身入地獄印土有坑現在每至天雨水注不計多少惣消祀中殺生因婆藪仙人至今不絕所以罪大也",
    "造生地獄": "分別功德論云佛去世後一百年阿育王支四兵案行國界見閻羅王有十八地獄亦有臣吏治諸罪人王亦因是造生地獄治諸罪人",
    "囹圄天有": "瑜伽云三十三天有囹圄天與非天有過禁閉法爾亦能起通神用然欲逃竄還見繫縛過盡釋自解也",
    "禁繫自開": "普曜經云頻婆娑羅王欲迎佛城門自閉風起王甚怪之守門神曰王獄中繫閉者因中與王同發願見佛王何獨往因是勑放諸囹圄罪人也",
    "聖人被繫": "般若燈論云目連被外道辱離波多被梵摩違王禁十二年此皆殃未報如是等也",
    "禁令飼馬": "雜寶藏經有離越比丘山中染衣有失牛者尋牛至山見染物變作牛皮染化爲血被執在禁十二年常與獄吏飼馬後業盡通而免脫過死",
    "死入地獄": "孛仙人經云樹繁花果折其枝虵蝎含毒壞其身輔相不賢害及國人爲不善死入地獄也",
    "無再返者": "長阿含云迦葉婆羅門不信因果死有地獄迦葉問曰何以知無曰我有親友病重看之爲曰若死入地獄者當來相報至今不來所以知也迦葉曰獄囚有異何暇能來如囚赴市人肯放歸報及妻子况地獄卒無情者乎",
    "念佛俱免": "譬喻經云有王殺父自立有羅漢知王卻後七日命終墮無間獄語王曰當速念佛七日不暫止王依言七日命終入地獄至門轉怖急念佛聲不止獄中罪人聞皆俱念同得離苦解脫",
    "在獄行道": "高僧法通石婁人被縣令禁之在獄絕食行道野狐亂鳴令懼而放通不肯出曰茲行道才可得所令求而方出",
    "地獄何義": "毗曇云梵語泥犂此云無喜樂處無福德最下劣又地者底也獄者局也地下所有故以名焉或名那落迦此云苦具",
    "六道來相": "壞目因緣經云夫人源流浪生死漂滯馳騁墮於五趣彼終生此皆有因緣又相貌今爲汝說各據六趣行貌天趣來者威光赫弈相貌端嚴人趣多智生知傍生多嗔足力貌醜鬼趣多飢渴飲食無足地獄多怖寒熱不恆諸根不具等也",
    "屏營苦毒": "薩羅國經云地獄畜生無厭燒炙屏營警懼之苦",
    "女人多墮": "十二因緣經云問女人何以多墮地獄答有四因緣一貪衣服珍寶二相嫉妬三多口舌四多淫欲也",
    "輕繫墮處": "僧護經云有五十六事人間墮處山海泊肉繩壁樹柱花果井泉地神鬼皆是地獄",
    "獄名有異": "夏曰夏臺拘湯王羑里紂拘文王周曰囹圄者囹者領也圄者禁禦或曰黃沙周易曰叢棘圓扉三思之地縲紲三王始有非所非人所處也幽閉之所",
    "隋赦囹圄": "正理云開皇五年帝於經法師所受菩薩戒大赦天下輕囚預得放者二萬四千九百餘人",
    "見嶷付獄": "洛陽寺記後魏崇真寺僧慧嶷死經七日還活言與僧五人同到閻王所如生官無異一僧是寶明寺僧智聰王問作何善業曰生來苦行坐禪尋放生天二般若寺僧道品云誦涅槃經四十卷亦得生天三融覺寺僧曇謨最講華嚴經涅槃經領衆千人王言講經僧衆多我慢高心令付司勘四西禪寺僧道弘自云教化造寺王曰此多惱人亦勘五靈覺寺僧寶真自云未出家前曾作隴西太守自知苦空捨官出家拜佛不闕王曰卿作太守奪他人財以充己物作寺非卿亦勘付獄嶷以事奏五寺勑勘並云有僧名姓行業不虛等死來七日並同日",
    "佛修圓滿": "俱舍頌云但出悲普施被岸身無忿讚歎底沙佛次無上菩提六波羅密於如是四位一二又一二如次修圓滿",
    "三類之福": "論云施戒修三類由此捨名施謂爲供爲益身語及能發此招大富果爲益自他俱不爲二行施由主財田異果有差別主異由信等得妙色好名衆愛柔軟身有隨時樂觸行敬重應時得廣愛難奪果也",
    "田異趣苦": "論云恩德有差別於傍生百倍破戒千倍苦別路行人羈旅客病人看病人寺施園林常食隨時施",
    "恩德田別": "論云父母解脫人菩薩法師設非證聖者施果亦無量父母恩田養汝身故及功德田等",
    "六度各三": "攝大乘論云布施有三一財二法三無畏持戒有三一守護二攝法三饒益忍辱有三一諦察法二耐冤害三安受苦精進有三一勤勇二加行三難行禪定有三一安樂二神通三利他智慧有三一無分別智二根本智三後得智惠也",
    "六度事法": "善戒經云布施東方戒南方忍西方精進北方禪定下方智惠上方又喻之六舟布施舟底板持戒船板忍辱舡舍精進橰棹禪定沉石智惠引海梢公也",
    "內六度法": "六度經云一數息度至得四果以爲施度二隨戒度不邪念三止爲忍度不行貪欲四觀精進度常觀無常五還禪定度一心離六衰六淨智度等也",
    "六根六度": "身應布施索頭與頭等眼應持戒見色等息耳應忍辱不行貪欲聞惡之聲鼻應精進數息不亂舌應禪定離諸貪意應智惠猶心聽法故也",
    "從麁至細": "六度論云布施麁易故持戒卽難細也忍望戒細精進望忍細乃至智惠約難易不同故麁細有異前後如此也",
    "布施達嚫": "俱舍云運心寬廣名布輟己惠人曰施達嚫梵語檀越達嚫地此翻者財施又云檀者施也越者度也",
    "一切能施": "智論云佛昔爲國王名一切施不逆人意文殊試之化作婆羅門白於王言我有所願當相惠施王曰爲何曰我之所願恐王不能王曰但說我能曰欲王與夫人而爲奴婢王曰甚善我能爲之乃隨仙人夫人少年而又有妊亦隨仙人步行而出甚大疲苦不以退敗文殊卽復本形令王還國受化求佛也",
    "施有八種": "律云一僧得二現前三界得四安居五齊限六指示七給得八三世常住施字通上也",
    "因小果大": "○經云有梵志婦見佛生信以夫不信無物可施唯將飯汁施佛佛爲受記得大富樂勝以象馬以心信厚因小果大",
    "布施有異": "菩薩本行二云佛告須達布施不敬如薄地種物福少報多無也若布施謹敬物少福多施與佛道果人持戒破戒傍生各有多少",
    "不生悔心": "善戒經云許多與少與少許多與好與許好許惡與好好惟善心不嗔心不亂心等也",
    "心生清淨": "優婆塞戒經云施爲憐愍令安樂令他生施心爲聖人得道爲破煩惱爲入涅槃等也",
    "不令彼惱": "瑜伽云有人來求菩薩共爲殺盜等菩薩化初不逆意作捨自百千身不惱彼意",
    "施德現報": "般若論云月支國有一畫師十二年於異國客作得金三十兩歸見僧大會以金施之歸其妻問曰得何曰金三十兩已施福田妻恕見官官問其故曰貪求富也官喜與物倍多",
    "十二年施": "般若論云婆薩婆王十二年設大施會油蘇成渠飯汁行舡米麵如山乳酪爲池飲食衣服等皆極華妙十二年中大布施",
    "施無淨心": "優薩塞戒經云不爲報恩求報欲生天上求名怖畏他求勝被恐失財多有不用家法先祖如是非勝求非上",
    "施爲善布": "般若論云爲涅槃初緣入善聚之要法善名之別府入無難之功德歎隱之福田施以布之",
    "王施半果": "莊嚴論云阿育王臨終被權臣所制不得自在唯有半果奉施衆僧爲三堅福時羅漢上座令知事僧將果研汁在僧衆羹中令福廣也",
    "二錢勝報": "莊嚴論云有貧女得二金錢見晝暗山聖衆遂以二錢淨心往施上座咒願以此福報熱息樹影不移王喪夫人無有可者見貧女福報遂納爲夫人因感聖衆重至大設供養上座令下座咒願心異也",
    "施不可施": "發菩提心論云五事不應施非理求財不以施人酒毒藥置羅網鈎襁刀杖弓箭音樂女色亂性不得施人",
    "猶不息施": "中阿含九云郁伽長者常供僧佛孤獨令人入海採寶失寶四舡僧衆知已令阿難到長者處且令住施長者曰如人作臣願王爲輪王出家作佛我願不息失物者因果聚散人間常事等",
    "施妻與人": "中阿含經九云郁伽長者見佛受化至家我受戒法已獲道果汝等隨意大夫人不信試之曰將我與某長者卽執夫人手施與彼人某驚怖曰欲殺我耶長者曰我受佛戒定無悔心定施汝也",
    "施有九種": "增一云施主有三一淨信二堅固三不煞生等或具七財施物三種一好色二香三味受施人三一戒二定三惠成就如是得福無量等也",
    "五不得施": "增一經云刀毒野牛淫女造神祠五得大福園林臺觀橋梁舡車房舍得福多也",
    "施物不精": "中阿含經云毘肄居士斷見鳩摩迦葉說法伏之後行布施唯豆羹麁布監者告上座曰我意此物極麁將來得果何似監者意好生天居士生空林中生報亦麁因果也",
    "王施無量": "轉法輪云摩邪王施妻子及身梵德王施二子與婆羅門又善互王施孫陁利又德藏王七年一䝱又寶德王太子論義無雙也",
    "施象與怨": "須大拏太子性愛布施將父名象施與敵國怨王父貶出往檀特山乃至妻子兒女盡施佛因中也",
    "善吉王施": "本行經云有善吉王能施一切魔王化作地獄令捨施心不能迴退也",
    "施皮福力": "芬陁利經云寶藏佛父福力王大施求佛有邪命外道從王乞頭乞眼皮王悉與之誓求作佛不退",
    "布施同等": "異相云悉毘天子曾爲國王四門大施普爲羣生天上人間眷屬不離",
    "首乾聰明": "六度經云首乾夷王悅內明外仁顏和平廣運慈悲大行檀施時有一人名曰逝心來乞王首王與七寶而不肯受王遂施之樹神止之逝心大怖而去又仙歎長者大行布施財物俱盡入海採寶而得明珠四顆被同伴算之置井仙歎自入井取珠仙歎不死王知大罪其伴",
    "目施無盡": "提婆傳云菩薩夜供天神無物不備神爲降之曰無須者曰左目可與菩薩取目施之從旦至夕取已還生等菩薩神力",
    "食施都盡": "雜寶藏經云須達之婦五聖乞食皆與滿飯飯盡夫來夫大喜卽開房門見大珍寶便受天福乃至得果無盡福報",
    "施不須財": "雜寶藏經云一慈眼敬尊長顏色二和顏三耎語四恭敬禮拜五身心歡喜六安其床座房舍如上非財施亦大獲果報也",
    "施出不受": "根本律云給孤長者將諸衣物入衆白僧曰是大福田者應受無敢取者白佛佛曰汝等投我出家皆願解脫卽許令受然有四種父財主財負債盜財皆不應受護招譏謗",
    "施於七寶": "金剛經云有人滿三千大千世界七寶以用布施不如持經一四句偈施福有盡法利無盡又云於法應無所住行布施卽不住六塵離於二相虛空可量福不可盡",
    "施果由心": "異相云有大信家見一道人脚患難行將歸供養經年無倦去而悲泣發榻見金寶不少因是大富隣知斅之無患脚僧遂強持僧折足供養去後只見毒虵被螫而死各由其心之報也",
    "望獲大報": "出曜經云目連有弟子家財無量慳不布施兄頻化之言有多報弟乃將諸財物悉皆布施庫藏將空白兄曰何報之有兄曰弟來報天上其物倍多弟曰天在何處自連卽以神通將弟至天宮見自將來所生宮殿方始信矣",
    "施乳與身": "異相十云昔有淫女見貧女人新產飢餓割乳與之見虎新產捨身與之佛因也",
    "施有多益": "要集云頭目妻子乞者與之令他不嗔滿願不苦意又身當終棄亦如報怨能勤精進滿施心也",
    "施有四種": "大集經云一樂惠二施已生悔三施已觀過四不念菩提復有四種一爲欲染二爲嗔三爲癡四怖畏又云一不志心二不自手三不現見四輕慢等",
    "恐招苦果": "百喻經云有人患眼痛有女人曰有眼有痛餘女聞之恐眼痛挑眼欲求無痛如人言施得富後失卽憂便永不布施也",
    "共㲲而施": "賢愚經云有夫婦二人共白㲲見比丘唱化夫婦曰我今貧窮昔緣不施今又不作來報如何人皆有死我等二人但以此㲲施僧而取死來報不虛遂將施之乃至王及夫人知已大與珍寶衣服此卽現報",
    "七返之報": "賢愚經云兄弟二人父歿分居弟後家貧前後七度從兄來乞兄皆與之兄曰此後勿來弟怒兄後卻貧來求於弟亦不與物兼不讓食兄曰何况世人厭世出家成辟支果後因歲儉弟又家貧入山取薪貨充日急見一辟支空體出城求食不得弟不識是兄遂命至家分具麁食後得七返天上人間受勝妙樂乃至遇佛出家得道卽無滅尊者因也",
    "五不應與": "十誦云無羞無畏有嫌少智欲捨戒人皆不應與之也",
    "五施無福": "十誦云施女人戲樂具男女合像酒非法語論",
    "指觀得福": "鳩留仙經云我昔在城門居家貧每見沙門乞食指之好心曰某家有食施某家不得兼遇王造塔以手案磚卽得手出瑠璃寶感富樂果",
    "施佛得寶": "本行經云有夫妻二人貧極雇身得錢伍佰供養佛僧妻借隣衣襟供聖衆佛去後脫衣勾當被賊竊去夫哭入林上樹欲自撲而死賊將衣來樹下埋之夫見賊去卻得衣歸妻示家中忽得寶藏俱受現報等也",
    "隨喜之福": "因果經云以貧窮人無財可施見他修福而生歡喜讚歎隨喜之福與施無異福不可量心也",
    "施有三種": "生經云一外施衣食珍寶國城妻子田業童僕二內施身肉手足頭目髓腦三大施四等六度四諦非常十二部經爲人說等",
    "賣身設供": "莊嚴論云有夫婦二人無物支濟夫自嗟歎曰我貧無物遇良福田一無可施悲淚不止妻曰汝當賣我令作婢使得錢營福夫曰我亦欲賣己身二人共契得錢設供佛僧其日王亦設食夫妻具賣身白王王大歡喜與償其債先令供佛僧現報富樂",
    "爲大施主": "譬喻經云昔有一國多出珍寶而少食蜜有人將蜜上王而不得見王曰此王亦人也而以蜜施僧精求道果不終三年而獲四果王聞大喜爲大施主",
    "億耳大施": "金藏經云億耳九十一劫足不履地以毘婆尸佛時請佛僧設食塗飾道路名衣上服氈褥等",
    "施一錢報": "賢愚經云毘婆尸佛時有長者見佛說法乃受三歸五戒至家遂將一錢施佛佛爲受記將來得道名曰重姓",
    "施眼方退": "智度論云舍利弗發大乘意有婆羅門來乞眼睛舍利弗出一眼與之乞者得眼於舍利弗前嗅之嫌臭唾而棄地以脚蹋踐舍利思惟大乘佛果甚難得也遂退小果也",
    "三種布施": "菩薩戒經云具足三種乃能受菩薩戒一施四天不惜二眷屬所愛三頭目體等",
    "五種行檀": "又增一經云一命二色三力四樂五辯是名施當得此五報",
    "一施具六": "十住婆沙云如施物時心不貪惜名施爲求佛故名戒不嗔名忍不慮空匱心不退屈名精進施心不易名定不求報故名智也",
    "三種淨施": "入法高王經云入衆同儀同衆業同衆利",
    "大乘得戒": "瑜伽云有情之類會法師語者皆受得戒不同小乘須具緣中邊不同等",
    "菩薩四戒": "瑜伽論云有四菩薩戒一不爲名利自讚毀他二有物慳惜見苦不救及慳法三煩惱纏等發起損害有情不取諫誨不捨怨心四謗菩薩藏愛樂宣說之者菩薩離此又云戒具圓滿有三一不得買賣非理等二不得攝取金銀象馬等三受用物等衣僅蔽身食才充腹又云菩薩初發心戒有二一遇聖自發二他教者依大菩薩有德人處發心受戒立四大願持四勝處卽法界菩薩佛等證明大心衆生欲受佛戒若不遇者應如來像前䠒跪自受稱名白十方佛一切善知識菩薩我今欲受菩薩一切學處三聚戒一切戒等又有九種戒一自性等又云如莊嚴具世間花鬘少年可爾老也不宜除爲排戲笑端戒不然也戒卽老少皆妙也",
    "戒香最勝": "戒香滅衆垢華香及栴檀三界所有香不如戒香勝出處胎經",
    "戒名法集": "六度集云羅睺持戒爲攝衆生名爲法集又云寂滅調結使戒德難思如護浮囊如擎油鉢又如捉賊爲菩提因也",
    "菩薩戒相": "智論云文殊問經說一髮不得長二指爪不過粟財物若爲供養三寶父母造寺書經畫像等許畜也",
    "食無殺心": "文殊問經云食不得顧示不得買賣肉如未得食當誦其咒有心殺不得無心爲者許食等",
    "戒有九種": "善戒經云一性戒二一切三難四一切目五善人六一切行七除威八自利利他九寂靜戒義如經廣說也",
    "善戒八法": "優婆塞戒經云聞譏心忍聞讚慚愧揚人善事隱他過咎他短不說不作咒誓恩常思報冤結念捨又云若受戒弟子先白父母妻子僕使乃至國王若聽許得受不許不得受也",
    "龍持戒死": "般若論云有惡毒龍人力劣者目視使死人強者氣噓因佛與受其戒在林睡久人見爲虵被傷剝皮龍因持戒忍死不報也",
    "戒如德瓶": "般若論云有爲貧人十二年求天神神愍之與一德瓶求者如意貧人大富乃會親族酒樂旣陳人皆歡醉因問之曰何以致富曰我十二年求天神神與我德瓶求者如意因出示衆嬌恣舞逸誤破德瓶乃失所得如破戒者又云戒者病爲良藥怖畏爲守護死暗爲燈明惡道爲橋梁死海爲船筏等也",
    "菩薩十戒": "瓔珞經云不殺不盜不淫不妄語不酤酒不說在家出家人過不慳不嗔不自讚毀他不謗三寶也",
    "爲過不受": "優婆塞經云不盜三寶物及負欠他債造五逆罪犯比丘尼無根不具皆不得受受者戒師過",
    "解脫之因": "般若論云比丘尼到貴族家見諸婦人曰汝得出家好否女曰我少年色美或恐破戒曰破時卽破持時卽持亦爲後世解脫之因受苦終時見佛遇聖等也",
    "十種莊嚴": "大哀經云菩薩持戒一其身具足諸相二口言行相應三心無瑕疵四國土具足五教化衆生志生清淨六一切惡不犯七學佛行八不懷自大九勸助衆德十力無畏立戒爲本也",
    "施不如戒": "要集云隨藍長者佛在世時大設施會佛言不如持戒戒一日一夜若是富貴人先令國內不殺止惡每遇齋日除五逆罪及一切罪五濁世中持戒爲難是菩提因等",
    "持戒爲王": "金藏經云昔三人持戒發願爲王一人被妻逼令非情食一人不犯死生王家一人犯者死生龍中後時龍王池中出奈守園者得之展轉上王王令日進守園者池邊泣之龍王曰白王我前生與王持戒之友我生龍中願王惠我八齋戒法王求與之俱生天上",
    "兄弟持戒": "大莊嚴論云兄弟二人俱持佛戒弟病篤醫曰藥須酒下弟以戒故不飲兄以親故令飲弟說偈言怪哉臨命終破我戒瓔珞以戒莊嚴身不用殯葬具也",
    "三品十種": "金藏經云下品持戒人天果中品持戒二乘果上品持戒佛果十種月燈三昧經云一滿足一切智二如佛所學三智者不毀四不退誓願五安住於行六棄捨生死七樂證涅槃八得無纏心九得勝三昧十不乏七勝財等",
    "四種持戒": "六度經云一持戒常演說法一常勤求法三正分別法四迴向菩提也",
    "年少濟老": "大莊嚴論云有商人過海將二比丘船破一少比丘得其船板老比丘曰佛言先與上座板應與我少比丘爲依佛語捨板與之忍死護戒海龍王知二俱免死也",
    "持之喻勝": "法苑云戒者涉遠如足持物如手生物如地病如藥濟渴如甘露濟渡如橋船除暗如日月也",
    "無分別戒": "增一云跋摩者捐妻子兒女出家妻子兒女來就寺相責言不及人尊摩爲說偈曰有男有女者愚人所習行我尚無我得何况有男女等也",
    "持戒不惑": "般若論云有持戒者與伴入山遇雪失路宿一石窟山神化爲女人故來相惑欲爲非法二手掩耳無聽不淨人說此不淨語樂少苦惱多如蛾赴於火",
    "戒爲莊嚴": "大哀經云一常愍衆生心不懷害一切有命二杜塞惡道開善趣門三身行清淨口不麁獷四心不壞亂如所志願必果無異五如所約願卽得成就六如所慕樂必成無違七如所圖畫則起至復有五事一與持戒者修度知見二與持戒精進三習學智惠不怠四勤至解脫五遵求無上乃至有十十等法文多不錄也",
    "六方三種": "優婆塞戒經云東方事父母南師長西方戒妻子北方戒善知識下方戒奴僕上方法聖教佛僧又三種大集經云一戒戒二心戒發菩提心三惠戒三昧修無上乘等",
    "二乘波離": "萬行首楞嚴經云優婆離曰我於律三千威儀八萬細行持戒修身衆中綱紀故云持律第一等也",
    "五衆律法": "俱舍云一在家五戒不殺盜淫妄語飲酒二八戒亦近住一晝夜戒五戒加不歌舞作娼塗飾花鬘廣大床非時食等十戒沙彌二百五十比丘五百戒尼及菩薩大衆三十戒三聚淨戒",
    "五戒販賣": "薩婆多論云不得作五業一畜生不得販賣自有直賣之不得與屠兒二弓箭刀劍等三不得沽酒四不得壓油外國殺虫無虫不犯五不得作其五種大染殺生故直買不犯",
    "四五不行": "五分律云一惡友二惡衆三多語笑四或嗔或鬬又五一屠家二淫女舍三酒肆四王家五旃陁羅家有五業一毒藥二酒三皮四樗蒲圍碁五博六歌舞娼伎也",
    "十三難事": "四分律云夫受戒者先問無十三難事卽與受戒非邊罪犯比丘尼非賊心非壞二道非黃門非殺父母阿羅漢非破和合僧不惡心出佛身血不是非人畜生二戒除此類外得與受戒也",
    "說受之儀": "四分三十四云說受戒時不得對未受大戒人時有天龍神鬼不遮又云有三種戒一無上戒二無上意戒三無上智戒又四分律刪羯磨序云惠定之功非戒不弘止持卽戒本最爲標首作持則羯磨結其大科後進前修妙宗斯法也",
    "持戒坐禪": "金藏經云有二比丘俱是初果一施修福一卽坐禪二俱命終生長者家福爲子禪爲婢子二俱得道然福者衣食自然也",
    "持戒益世": "正法念經云持戒人少諸天滅阿修羅盛善龍無力惡龍有力降霜雹暴風疾雨五穀不登疾疫竟起人民饑饉互相殘害持戒人多返上可知",
    "受戒之始": "高僧傳摩騰當初化但受五戒十戒後漢十帝一百餘年北天竺五僧來方受具戒桓帝時也尼衆得戒至漢末魏初東天竺有三尼來見此土尼未受大戒却往西天化一十五尼來三人在雪山凍死二人墮黑澗死餘到此土京師與尼受戒後至吳朝於今具戒",
    "問得戒緣": "高僧傳云文帝三年設大會問僧皆得戒否僧不知往西天問羅漢羅漢不知往問慈氏菩薩以金花爲驗入比丘掌言得戒也却至魏帝見掌中金花方證明得戒",
    "戒威德力": "戒消災經云有受五戒男子欲詣佛所夜入天祠見一女人曰急去前人不信夜有噉人鬼見戒神在外而迴明日歸見妻索肉其受戒人藏在瓮中婦言我不出來汝昨夜何爲不來曰我見三歸戒神在門外不敢入來後受戒男子語其女人曰汝何事鬼依我言受三歸五戒女人依言卽受鬼不敢近與前人同歸曰我本是人因遇夜被噉人鬼持我來爲妻今聞三寶幸得免矣",
    "爲鬼所怖": "戒消災經云有一縣人多持五戒有一長者令子遠出無得飲食酒肉子到他國遇見親友出葡萄酒是以便醉後歸父知乃和財貨逐之令出遇夜至食人鬼怖而走爲有餘四戒也又云一戒如地萬物由之生二依戒而住三趣解脫之初門四是佛瓔珞莊嚴聖果",
    "持戒之力": "戒經云戒如明日月亦如瓔珞珠戒淨有智惠便得第一道名譽及利養死得生天上又云如護浮囊如人過海持其浮囊遇鬼被乞全半少分俱不可與",
    "道門戒律": "玄中經云道士受戒及符皆置五岳設酒脯等又自然經云清朝本命日禮三十二天搖頭兩手作天鳳翔九摩額案鼻眉拭目兩邊上中兩乳各七遍金科玉律等",
    "忍辱": "六度論云不酬名忍加惡名辱也",
    "三種忍異": "法集云一安受苦忍二耐冤害忍三諦察法忍也",
    "忍辱施身": "六度經云忍辱太子父王病亟問四佞臣求藥臣等共議此太子他後爲君終爲我患對曰有藥難得曰何藥曰無嗔人眼睛骨髓太子曰此藥吾身捨之爲藥因是命終父王病愈佛之因地也",
    "龍忍傷虺": "異相云二龍處海相謂曰可於陸地遊行一曰陸地多惡曰化作虵無人巡處可之共出草中逢大虺虵吐毒害人一龍見不忍欲殺虺一龍勸忍之歸海歡喜也",
    "忍辱仙人": "六度經仙人山中修行王因遂鹿至庵問曰見鹿不仙人思惟見害他命不見自成誑妄低頭不言時歌利王引劍割截仙人仙人忍苦如子見母乃至節節支解忍辱圓滿第三度竟也",
    "忍辱第一": "戒經云忍辱第一道佛說無爲最出家惱他人不名爲沙門又雜事律云怨家憎我知識己身已作當作須忍勞辱也",
    "不言爲忍": "經要云見人有過口不得言若自有過則應發露龍忍偈曰忍爲高士當救衆生忍不可忍惟嘿爲安傍生猶能忍",
    "堅誓師子": "報恩經云堅誓師子愛近施僧身毛金色時有獦師見之語家人曰我上祖已來未曾見此我當改形乍作沙門殺之剝皮上王得七世福獦師射之師子中箭忍死而去佛因地也",
    "香象與牙": "西域記云大象王獦師取牙象王就石孔拔牙與之忍苦不報皆佛因地",
    "忍辱四種": "無盡意經云一求法忍受他惡罵二求法時忍受飢渴寒熱風雨三者求法時忍受早下隨順法師供給所須四於求法忍空無相無作等也",
    "化人忍辱": "滿慈子經云滿慈子欲辭佛化西國人佛曰彼國人難化若罵汝時如何曰彼不打我曰打又如何曰不殺我曰殺如何曰念我厭身佛曰若如此能忍行矣",
    "化之能忍": "因果經云有一比丘白佛舍利弗罵我以袈裟拂拭面佛曰何故如此舍利曰罵令忍辱拂令眼耳清淨等",
    "七法須忍": "阿含經云一自嗔色變不欲他好色二自無睡不欲他睡三不欲得利有於他四不欲他有朋友五不欲他大富貴六不欲失財七願彼死入地獄此七須忍莫作也",
    "阿難忍辱": "根本雜事云阿難新剃頭入城乞食六師外道令弟子打阿難頭阿難忍苦不報後六衆入城外道還令弟子打頭六衆本凶便拽見王令斷外道左右手忍不忍也",
    "羅睺被行": "律云羅睺被外道打破頭羅睺忍苦曰我苦暫時間奈汝長苦何必墮地獄苦報",
    "忍罵不報": "菩薩藏經云吾於過去被惡魔化五百人在處惡罵住五百年未曾加報忍罵不嗔魔自退耳",
    "五觀應忍": "攝論云一觀一切衆生於我有恩二一切有情念滅三一切衆生如我親四觀唯有法五觀一切衆生皆如我子忍念也",
    "鐵輪爲喻": "報恩經云假使熱鐵輪於我頂上旋終不以此苦而發於惡心",
    "慈心安樂": "成實論云心者臥安覺安不見惡夢天護人受不毒不兵水火盜賊不害",
    "忍第一道": "戒經云忍辱第一道佛說無爲最出家惱他人不名爲沙門",
    "十種利益": "月燈三昧經云忍者一火不能燒二刀不能害三毒不能中四水不能漂五非人所護六身相莊嚴七閉諸惡趣八生於梵天九晝夜常安十樂不離身又私呵昧經云忍有六事一身力二口力三意力四神足力五得道力六得惠力",
    "忍辱具足": "六度經云有二惡鬼一加吒二名僧伽吒見舍利入定第二鬼以手打舍利頭其鬼力大須彌山打須碎以舍利在有頂定故其二鬼生身陷入地獄舍利出定頭痛",
    "不忍五失": "梁攝論云一凶二後悔三多人不愛四聲流布五死墮地獄不忍也",
    "五種精進": "瑜伽云一彼甲二方便三不下四無動五無喜足精進",
    "又云九種": "一自性二一切三難行四一切門五善士六一切種七隨求八他世九清淨精進",
    "精進不退": "般若論云比丘應當勿得懈怠佛昔爲商主將諸商人經過險路有鬼遮之商主以手脚頭五擊之次第被粘着鬼問曰汝更欲以何商主曰我有精進鬼曰汝不伏者難爲遂色難也",
    "以治懈怠": "因果經云有比丘畜一弟子不能精進師令取濕牛糞燒之不得師取獄火便然弟子怖之精進得道也",
    "猛利不息": "般若論云今也得道利益皆因精進若人自度猶須精進何况菩薩而願度他得不精進勤策",
    "如牧御馬": "略說教誡經云牧牛示杖御馬以轡無杖轡者犯苗墮坑如精進無卽地獄坑墮損功德田善苗稼耳",
    "制心之主": "略說戒經云當制於心是五根主甚於毒虵惡獸怨賊大火狂象無鈎猿猴在樹上難可禁制心亦如是狂逸",
    "無念精進": "阿難目佉云有太子名曰無念七千歲中不眠脅不至席不念愛欲不貪財不問他事常獨止意修攝其心",
    "八十精進": "俱舍云佛涅槃後四百年中有外道八十出家爲城中年少咸共議呵愚夫老朽一何淺識濫廁清流徒知飽食尊者謝諸年少三年之中不證四果三明六通具八解脫脅不至席尊者於是晝卽研窮至理夜卽靜慮凝神綿歷三年便證果道如願具足時人不敢呼名號脅尊者焉",
    "翹足七日": "本生經云釋迦與慈氏因中同事底沙如來時佛觀知釋迦所化根緣先熟然慈氏先合成佛曰迴一人易乃取尼師壇佛出入山時釋迦菩薩十方尋佛如子失母精進不倦見佛在寶龕中宴寂菩薩行次忘下一足七日七夜誦一偈讚佛而超九劫偈云天地此界多聞室逝宮天處十方無丈夫牛王大沙門尋地山林遍無等",
    "四種進求": "無盡意經云一勤於多聞二勤於總持三勤於樂說四勤於正行",
    "勇捍定難": "般若論云以法治世賞善罰惡法不可犯如世亂不治人急不救有冤不報有賊不繫有患不救嘿然無言可用此爲頌曰人無於勇健何用生世間冤親不能救如木人在地",
    "黑難勇武": "十誦律云黑阿難有勇武多力見天神中有衣服金銀花香人不敢取黑阿難與神鬬力奪之",
    "智嚴武勇": "續高僧傳智巖丹陽人曲河居爲隋郎將僞鄭大將人馬具全按轡揚鞭以搶剟地勵聲曰若能拔者方共鬬焉巖時跨馬徐來以腋挾搶而去次巖以搶剟地彼搖再三不動乃下馬交戰遂生摛彼將巖欲截其頭曰吾誓不殺且絕君命後自出家",
    "精進有四": "六度經云一勤於多聞二勤總持三勤樂說四勤正行",
    "十種精進": "大寶積經云一念佛無量功德二念法不思議解脫三念僧清淨無染四念大慈安立衆生五念濟衆苦六念正定聚勤修善業七念邪定聚拔令反本八念諸餓鬼飢渴熱惱九念諸畜生長受衆苦十念諸地獄一切苦具常害有情等也",
    "首楞嚴定": "首楞嚴三昧經云此三昧十地方成此云辨事百種功能事謂修治心猶如虛空乃至入大滅度而示不滅度是一百也又說此三昧如大海等攝一切水此三爲三昧最勝王故隨所說處魔備五縛不能爲害五縛者手足自然被縛也",
    "月光水定": "萬行經云月光言我於天水佛時爲比丘習水光定初從涕唾乃至大小便我得定於房入定滿房水現有童子擲石戲投水而去我後心痛再入令於水中取石痛止",
    "水火定相": "處胎經云三千大千世界內悉是煙焰衆生爲是菩薩遭劫火燒生類馳走亦不能離而得清涼菩薩入水光定滿界水不撓魚鱉等",
    "禪有五門": "禪祕要經云一數息二不淨三慈悲四緣起五念佛安般出息爲安般入息",
    "在定無損": "智論云入定火水不能害亦不命終界地別故伽羅夜叉打舍利弗不損打山尚爲灰粉定力持也",
    "專謹不亂": "瑜伽云夫修定者如人得罪合死王令持油鉢力士拔劍相隨如出一滴卽令殺之其人雖經萬種喜樂之處定不敢闚修定之心如此也",
    "鳥巢其頂": "般若論云尚闍梨仙人坐定無出入息飛鳥鳥鵲或在𨄱髻中生子仙人知以不動搖至鵲飛乃起也",
    "二仙學定": "本行經云佛初詣阿藍加藍二仙學非想非非想定非究竟法遂自入山修道六年成佛得金剛喻定證成佛道",
    "後作飛狸": "俱舍云鬱頭藍弗得無想定常入王宮受王供養乘空往來下時王手接足後因王出勑夫人接足仙受觸失神通乃誑於王我受王請來往乘空今欲依門與人作福瞻仰王卽依然步行入山習所失定山遍水畔被禽獸聲惑亂其定不成仙人怒發願作飛狸身食彼禽獸重得其定今生非想後作飛狸身",
    "禪定四種": "無盡意經云一常樂獨處二常樂一心三求禪及通四求無礙智",
    "定力莊嚴": "大乘經云菩薩力能禪定一一莊嚴次第增之且一云常懷慈心愍哀衆生二一心行威儀禮節三性行質直而不諂飾乃至十十等事莊嚴也",
    "神力無礙": "無垢稱經云以四大海水入一毛孔以彌盧山內芥子中毛孔芥子不增不滅是不可思議神通定力也",
    "通有六種": "雜集論云一神境爲運身二天耳遠聞聲三他心知他心四宿住知前生五死生知未來六漏盡智證通",
    "神通不等": "智論云佛在龍宮命諸弟子各說自本生舍利弗不在其會佛令目連喚之舍利弗在祇園縫衣次日小息目連曰速不去以神通舉將兼室而去舍利笑以衣着地且令舉衣更不能舉曰神通不如智惠也",
    "目連神通": "增一云目連七恆沙世界外寄光明王佛國以鉢囊盛五百比丘右脚登梵天左脚踏須彌在祇園說偈又將五百比丘來至佛所佛爲說六入法也",
    "神通入石": "出曜經云有屠業子家貧無人擔糞自活佛見化之入道以其根熟尋證道果王知惡之欲見佛說王卽嚴駕至寺見一僧在石納衣王令白佛卽於石上便沒如水王歎希有至佛所問曰納衣僧何聖佛曰卽是擔糞貧人王慚愧謝曰佛法不思議",
    "動至非想": "大悲經云六返振動乃至非想非非相天也",
    "運通化物": "阿含經云化滿財長者時佛勑諸弟子各現神通或化爲山或爲花樹金翅象王龍王瑠璃山神仙等",
    "神通迅疾": "決定論云生滅有行勢馬鳥鳴聲水江河大火射知覺聖人間擇通運身心心所意等皆迅疾也",
    "斧不能舉": "瑞應經云迦業令五百弟子舉斧破薪斧不能舉佛神力也",
    "自在十種": "華嚴經云一命自在延促隨意二心三定四資具五業六世界七生處八勝解九願力十法智皆能自在猶其定力能自在也",
    "力游之能": "不空云持真言者欲游龍宮龍卽將入化爲龍子恣意游已及取珍寶而還",
    "石磴不定": "陁羅尼云觀音菩薩爲神祀三獨顯自在如石燈昇山如石磑之蓋顯尊勝威神之力也",
    "懷抱悟道": "淨名有子名善思在乳母懷抱中見佛悟道廣說偈讚得大神通受記成佛也",
    "舍利入定": "維摩經云舍利弗林中宴坐淨名云不必是坐夫宴坐其不於三界現身意不起滅定現諸威儀不捨道法現凡夫不在內外等佛所印可也",
    "捔勝造寺": "賢愚經云須達造寺舍利弗同行六師外道嫉之詣王欲求鬬勝王卽許之大集臣衆牢度叉外道先化一大樹花果才榮舍利弗變大狂風吹拔令盡二蓮花香象對三高山力士對四毒龍金翅對牛王師子對夜叉天王對牢度叉欲走舍利弗化火圍之受化",
    "定三因起": "婆沙論一百云一因力餘爲生曾起二業力由生有定彼地等三法爾力世欲壞時須修定上往也",
    "道門變化": "正理論云道士有超江越海詎藉舟航入水登山隨心自在綿綿頗側眇眇難尋皆利益天人揩摸今古仙通也",
    "定爲一境": "俱舍云定爲善一境并伴五蘊性定靜慮體唯是善心一境性尅體言之以善等持爲自性故若并助伴五蘊爲性有色蘊者定其戒也何名心一境性謂能令心專一所緣何名靜慮由定寂靜能審慮故專注故",
    "四禪八定": "婆沙云爲色界四禪無色四定總名八定亦有近分及其中間",
    "離十方成": "十輪經云一樂着事業二樂着談論三樂着睡眠四樂營求五樂豔色六樂妙嚴七樂妙香八樂美味九樂細觸十樂尋伺有此十種定不成也",
    "四智八智": "瑜伽論云佛有四智一成所作智二妙觀察智三平等性智四大圓鏡智八智者一法二義三時四智足五自智六衆七根八上下又二智一根本二後得也",
    "智有多種": "中阿含經云佛讚舍利弗有聰智速智犍利廣深出要明達辯才實等舍利如是智悉皆成就也",
    "智怨勝愚": "莊嚴論云昔婆羅門二人爲怨一日令此惡遠布到寺白僧曰某婆羅門來日設供寺衆來日至彼舍令白婆羅門曰是彼人令來我須供養因是悟道",
    "智惠之能": "出曜經云執念堅固心不移易智能分別惠能割斷識僞別真謂智暢玄鑒是名之慧也",
    "喻之水火": "七佛陁羅尼云以智惠火燒煩惱薪用禪定水灰道芽種增長",
    "賚金買智": "俱舍論云時一王者令使賚金遠買智惠使者奉命無處不至後因至一樹下有人問之何來曰買智曰我有索金賣之使者與金但得一偈云諦察審思惟慎勿卒行非如今無用處還當有使時使得偈歸奉於王王在處書寫復自常念後公主患瘧着男子衣在官幃中與母同寢王入忽見索劍欲殺猶頌偈故方可悟解是智惠也",
    "般若論云": "智爲萬行之本入聖之因諸佛之母聖衆之基般若卽智也",
    "圓備六種": "瑜伽云一大師二聖教三易入四證得自議無上五一切妙理無間宣說六有聖言將示圓備通上又維摩經云智度菩薩母方便以爲父生善也",
    "具足有八": "花首經云自身色力財物眷屬禪定多智惠正願持戒等具足皆因智惠也",
    "五備四惠": "高僧傳云羅什與遠公書云東方有護法菩薩仁者是也天才有五備所爲福戒博聞辯才深智兼之者道隆未具者疑滯仁者備矣又四種無盡意菩薩經云不住斷見不入常見了十二緣忍無我行又四讚法智惠一擁護法師如君帝王二護諸菩薩善根三將護世間四護利益他復有四滿足智惠一說法滿足二智惠三利益四諸法滿足又四一精進力二念力三定力四惠力也",
    "無礙莫測": "大集經云我今具足無礙智如是天智難稱量超出世間無與等一切衆生莫能測智力也",
    "智惠莊嚴": "大哀經云菩薩一一五事莊嚴智惠一於一切法而不卒暴二捨於狐疑三日離諸愛處四斷絕愚戇心五燒無明無量陰六滅暗冥幽翳等智乃至十也",
    "慧解爲勝": "婆娑一百四十二云無惠者縛有惠者解惠入佛法甚歡娛故爲佛法中以解爲勝是故有惠見妙法寶",
    "智名有異": "俱舍云智品總有八名眼智明覺惠解先觀或名道無聞解脫等也",
    "智見不同": "論云智惠忍非智盡無生非見餘二有漏惠皆智六見性卽六邪見也",
    "智有十種": "論云一世俗二法三類四苦五集六滅七道八他心九盡智十無生智",
    "愚智罪異": "婆娑云愚作罪小亦隨惡智爲罪大亦脫苦爲團鐵小亦沉水爲鉢鐵大亦能浮解懺悔也",
    "波羅蜜多": "六度論云摩訶大般若智波羅密多彼岸到卽此云大智到彼岸又四十四智七十七智決斷名智通漏無漏遍三界九地等又云大智得勇健大智難思議一切智具足智無邊無礙智也",
    "僧寶名義": "經音義云僧者梵語僧伽此云衆寶者可保重故如世珍寶阿闍梨此云範卽軌範師或云和尚此云知有罪知無罪或云與力烏波馱那此云親教爲常親教授也",
    "出俗高士": "正理云割愛捐親仰衆聖也摧棄聲色遵梵行也剃除鬚髮去華競也俯容肅質不忘敬也分衛乞食糞掃衣支身命也言無隱曲離邪佞也和聲怡氣入無諍也吐納安詳謹慎辭令世莫能屈守真勁也清虛恬淡順道性也邪相不撓住八正道也正顏低色愍念衆病人天崇仰三業清淨也窮玄極真取究竟也廣仁弘濟示忠孝也道士等異此",
    "長老有德": "增一經云有老比丘舒脚而坐有修那沙彌年八歲結加而坐佛見曰長老未必年老爲老未必先出家但可有道德諸根無漏缺此爲長老也又智論云沙彌羅漢檀越不請但請老者引此文來",
    "上座三種": "集異足云一生年爲年耆二世俗爲財名與貴族三先受戒及先證聖果此名最勝",
    "頭陀十二": "智論云頭陀或云度多此名抖擻十二種者一住阿蘭若二常乞食三次第乞四一坐食五節食六中後不食漿七納衣八但三衣九冢間十樹下十一露地十二長坐不臥",
    "僧不合稱": "寄歸傳云西方受戒後十夏前稱小師十夏後稱住位通經論多者稱多聞求寂卽通稱四人僧不合稱也",
    "自誓五證": "自誓經僧當有五證一捨欲證二遠俗證三捨名證四忘形證五捨求證",
    "聖僧行道": "感通三寶錄云涼州沮渠蒙遜據涼州南百里鑿山爲寺有土聖僧常行道不息羅土在地百步內蹤跡不絕也",
    "僧鬬鬼房": "智論九十三云於蘭若中有房不住鬼夜惱人客比丘來投宿欲入其房維那曰此房有鬼曰我自持戒小鬼何敢惱人遂入中禪坐又至夜有僧來投宿又令往彼打門先到者爲鬼不開後到者亦爲房中是鬼有力排門而入二僧相打乃至天明見是己伴大笑而止",
    "施頭藏空": "釋迦譜云拂沙王破滅三寶得僧頭與金錢伍百有一羅漢來者與頭化之無盡王藏空竭王怒欲殺羅漢終不能殺定力持之乃至廻心也",
    "僧有多種": "法集云世諦僧第一義諦僧有慚愧僧無慚愧僧聖人僧調伏僧不退轉僧也",
    "僧之法式": "四輩經五云滅毒然出家狂醉迷色毀法令世淡薄若出家無得如此念報四恩願出三有也",
    "僧有五教": "優婆塞戒經云一教令生信二教修智慧三教令布施四教令持戒五教令多聞也",
    "僧有四種": "瑜伽云一變化二增上慢三廻向菩提四一向趣寂也",
    "僧俗報答": "長阿含十一云施主五事於僧一身慈二口慈三意慈四以時施五入門不制僧以六事教授報答一防護不令爲惡二指授善處三教懷善心四使未聞者聞五已聞令解六開示人天路也",
    "先請聖僧": "賓頭盧經及傳云若設大會齋設新房浴室皆志心隔宿虔誠向西致疏焚香請之鋪鮮潔座褥下致其花若不萎及有坐跡來也入浴有用水聲",
    "僧之老相": "根本律云見老比丘髮若荻花眉長下覆傴肩垂臂徐步而行氣力微弱等",
    "比丘勝劣": "出曜經云有一比丘在山誦習三藏通達後有一比丘新學只誦一偈山神讚歎三藏比丘曰此比丘後學何以讚歎山神曰此比丘心行相應",
    "五蘊詐死": "般若論云譬如比丘有其名譽弟子亦衆病臥旣死弟子畏失供養私出其屍虛以衣被人供如初後有智者見假而止如五蘊空虛不實等聚也",
    "沙門有四": "十輪經云一第一義聖人二清淨持戒三瘂羊四破戒又律云一淨道二命道三示道四汚道沙門此云勤息爲能勤行息諸煩惱又俱舍云淨道沙門性有爲果此有八十九解脫道及滅亦名比丘此云無爲破惑亦云乞士爲上從諸佛乞法下從檀越乞食亦云苾芻艸也以此方無不翻具五德似比丘也在艸門辯",
    "相親如俗": "譬喻經云佛在日有二比丘常以飲食湯藥而相往來佛曰比丘相親當論法義非如俗禮也",
    "僧官滅法": "仁王經云國王大臣自恃高貴破吾法制令我弟子不聽出家作佛事立大小僧統攝典僧藉法滅不久等也",
    "僧有五惡": "增一經云頭髮長爪長衣裳垢坌不知時宜鬬亂彼此復有五種一不信善言二不受教誨三人不喜見四多妄言五多鬬諍",
    "聖僧靈應": "要集云梁武帝病諸醫不愈遂請僧於延昌殿七日供養聞異香錫杖聲光明等十餘人皆覩帝疾尋愈",
    "僧議國事": "西域記云屈支國西門外路左有立佛高九十尺常五年王自建一大會王等奉持齋戒四月十五日行像訪高僧謀議國事",
    "不越五種": "顯宗論云一無恥二啞羊三朋黨四世俗五勝義也",
    "輕僧之報": "摩達國王經云有比丘因中供事羅漢師令澡手過食念嫌意怒不如養馬後此比丘漸次修行乃至自成羅漢有此宿業仍不免之被誤羅漢教令養馬業盡現通",
    "不受讚食": "寶積經云比丘不得交尼衆讚食爲女人說法須及一十人如有男子不在此限",
    "法護博學": "大哀經序云大魏青龍年中有竺法護學大乘經法及沙門律訓獨保西國未被東土幼而出家年將二十猶五戒而已後學五天書語三十六種手寫諸經大哀等五十部晉元康年來游此也",
    "僧惱他人": "根本律云鄔陀夷惱諸比丘寒加扇水熱與火衣衆使器物故碎之乃至廁房故爲便痢經時不出惱他也",
    "吞石七百": "感通云沙門單道開燉煌人出家山居服松柏三十年後吞小石子日行七百後魏時來譯諸經論",
    "有靈之德": "感通云道安注經聖僧爲證又僧生誦法華經感普賢入室念維摩經感天樂盈空普明感鬼現曰曾作維那日柿樹下有錢憑作福事免罪相謝",
    "無學成佛": "智論云無學不受生死如何成佛於佛因異何身受生死修行答曰如法華經云若現前無佛於法性國受法教化而成佛道",
    "破戒得道": "大悲經云法欲滅時比丘比丘尼手牽兒臂從酒家至酒家造衆惡業當來彌勒時皆得解脫成道果也",
    "菩薩名地": "唯識論云梵語菩提薩埵此云大心衆生唐言好略故云菩薩菩提是所求之果菩提薩埵悲所度生又云發大願求大果度大生死亦云大士明士開士法王子童子真童儒童童真賢首賢明真人正士善知識有十地四加行等又云發大乘心卽名初發心菩薩最難得也",
    "菩薩五義": "莊嚴論云一實義覺人法無我故二大義覺自他故三一切覺一切法故四恆覺現涅槃故五方便覺隨物機而作方便故",
    "聖不可量": "智度論云威儀族姓多聞威德耆年形容男女僧俗等不可測也乃至異趣",
    "三種大義": "十地論云一願大弘誓願故二行大六波羅蜜三懃修故三利益大度無邊衆生故故名大士也",
    "十信菩薩": "一信以淨心爲義二精進爲令心堅固三念正念現前四慧常觀有爲五定正定也六施身命財不退七戒三聚戒也八護戒心不失九願以意思之十廻向所有善利求佛",
    "十住菩薩": "一發心住見佛諸相發心志求二治地住嚴十種心安衆生也三修行住四生貴家住五方便住六正心住七不退住八童真住九法王子住十灌頂住次佛也",
    "十行菩薩": "一歡喜行二饒益行三無恚行四無盡行五離癡行六善行七無著行八尊重行九善法行十真實行",
    "十廻向": "一救護衆生二不壞三等一切處四無盡五離癡行六善現七無著八尊重九善法十真實廻向",
    "十地菩薩": "一極喜二離垢三發光四焰慧五難勝六現前七遠行八不動九善慧十法雲等覺妙覺",
    "初名歡喜": "十地論云初獲勝性具證二空能益自他生大喜故花報爲閻浮王悟百法明門現百神通至百佛土善百類衆生語言後後倍勝",
    "王不能惑": "異相云有比丘名曰山向修大乘行佛王試之化爲乞兒惱之又作王書主令爲奴擔糞打之又爲國王小女妻之皆不能惑亂",
    "功德難思": "虛空藏經云功德難思能滅衆生一切重障如能志誠歸向專稱彼名如日初出時見真所見歸依菩薩亦除諸惡及重障等",
    "菩薩之能": "阿差未經云菩薩定心無能亂者一切俗法及三乘法悉能曉了所生之處無能爲師世俗章句文字神通異術五經六藝方俗異書菩薩不學悉能知也",
    "菩薩八力": "大集經云一慈二悲三實四惠五方便六功德七智慧八精進等也",
    "十地十身": "大般若云一得平等通達法性離諸邪曲二清淨離犯戒失三無盡離欲貪嗔得勝定故四善修常勤修菩提分故五法性觀諸諦理證法性六離尋伺觀緣起離尋伺七不思議方便善巧智行滿故八寂靜離煩惱戲論故九虛空身相無盡遍一切十妙智身一切種智修圓滿故",
    "菩薩四法": "放光般若十云一施與二仁愛三利人四同義勸彼念行",
    "七法不出": "持心梵天經云一外道論二惡知識三邪用道法四互相惱亂五入邪見不能壞不善根七無有證會法者有此七法菩薩不住無卽不去",
    "在家菩薩": "寶積經云郁伽長者以大悲故在家修行多於出家菩薩功德千萬倍在家難也千佛一數也",
    "光各有八": "大集經云菩薩有八光明能破諸闇一念二意三行四法五知六實七神通八無礙此光等每一名有八種",
    "放大諸光": "思益梵天經云佛放諸菩薩光",
    "維摩日藏": "日藏經云瞻波迦花色佛告日藏菩薩彼娑婆世界維摩詰是汝身否曰隨化之也",
    "文殊師利": "異相云此曰妙吉祥以生時有十種吉祥事天雨四花地開寶藏光明滿室甘露盈庭倉饒金粟神捧七珍牛生白澤馬生麒麟雞生鸞鳳猪娩龍肫也",
    "問疾入室": "淨名經云佛告文殊師利汝行問疾等文殊云彼上人者難爲酬對善說法要當承佛聖旨詣彼問疾也",
    "慧劍法門": "寶積經云文殊執劍馳往佛所佛言殺貪嗔癡身令諸衆生悟慧劍法門破煩惱賊人",
    "棄蓋菩薩": "要集經云文殊見佛過有一女人近佛而坐問佛此女人何以近佛佛言自問文殊盡其神力辯才不能致詰佛曰是北方棄蓋菩薩過去世時汝之師也",
    "文殊現生": "文殊入滅經云現生多羅聚落梵摩婆羅門家生時室如蓮花從母右脇生生如天童子七寶蓋隨行現十吉祥諸相具足又雜寶藏經云我於何方大興教化佛言於東北方大支那國五頂山中化諸龍等也",
    "被擯之疑": "文殊問經云迦葉問文殊何處坐夏三月文殊曰一月王後宮化諸宮女一月學堂化諸童子一月向淫女舍化諸淫女迦葉白衆欲擯出衆佛令現通大衆方止也",
    "佛亦名僧": "智論云佛名聖僧一體三寶中有不違諍義等",
    "沙門有官": "孔雀王經譯主特進鴻廬鄉開府儀同三司肅國公贈司空大興善寺三藏沙門大廣智不空奉詔譯",
    "泗州大聖": "中條山樵叟辛崇集集泗州大聖僧伽和尚生前歿後三十六聖大師碎葉國人年三十唐高宗朝來游吳越分身化跡備乎見聞元章含章李北海邑胡皓著作薦福錄國祥錄三聖堂序皆述芳猷及泗州寺記前後三十六化乃至長安奄化現臭而索歸勑許異香馥郁等中宗皇帝景龍二年詔洪州高安縣令崔思兢令往臨淮宣示朕意請爲國師帝稱弟子三台問法百辟歸心勑住薦福寺乃至祈雨愈病度三弟子惠岸木叉惠儼八十三奄化中宗問萬迴大聖何人也曰觀音化身萬迴虢州閿鄉人也",
    "聲聞緣覺": "法華經云以佛道聲令一切聞智論云名之二乘具五位次一資粮位五停觀等二加行位煖頂忍世弟一等三見道位十六心等四修道位三果至四向等五無學位退思護住堪達不動等緣覺有二一部行爲有多部黨二麟喻唯一出現悟因緣空觀十二因緣春觀緣林秀秋觀黃葉雕出無佛世現通等",
    "五僧之首": "俱舍云佛初成道詣於鹿野苑爲五比丘說法卽五俱輪等故法華經云爲五比丘說法僧差別名便有涅槃音等也",
    "諸經首列": "佛地論云有六義故諸經皆先列聲聞也一常隨佛二形相似佛三是內眷屬四欲令菩薩生尊敬故五爲無學人於自身生尊貴不慢他先列衆首親承佛化令知非究竟故六聲聞人於大乘教疑非佛說故標衆首令數聞大乘法故",
    "大阿羅漢": "義抄云具八類故一數大卽千二百五十二名大名稱遠聞三位大卽阿羅漢四離大惑盡故五福德大具福德智慧故六識大大衆人天釋梵所知故七趣向大向大菩提故八敵大能破魔羅軍故也",
    "聲聞四果": "俱舍論云一預流亦名入流亦名初果二一來果三不還四無學亦名應名阿羅漢此云殺賊殺煩惱賊亦名無學",
    "舍利弗": "淨名疏云此名身其母名也秦言子天竺多以母名子又云舍利弗者此云春鸎卽百舌鳥也良以母儀端正文才冠世是長爪梵志姊善能論議其母目如舍利故以名焉所以名弗但是子也父名憂波替舍南天竺論師伏得舍利弗外翁得封賞兼女因中曾爲銀城龍王佛爲善友太子曾乞如意珠願爲右邊智慧弟子故今智慧第一當來成佛號花光佛度無量衆林中宴坐遭淨名不必之呵吐食現毒示習氣猶在八歲誦十八部經義一切通達爲國大論師在母腹中令母便能論義也",
    "大目乾連": "此云採菽姓也輔相之族字拘律陀此樹名也卽無節柳樹神父母無子求此樹而生故以名焉因中曾爲金城龍王佛爲善友太子入海求珠願爲左邊神通弟子當來成佛多摩羅跋栴檀香如來又大集經云曾將三千大千世界內著口中六萬億家一時現身皆往赴彼說法",
    "大迦葉": "弟子中頭陀第一婆羅門種此云飲光身真金色能飲蔽日月光衲衣重千斤與佛同坐當來成佛號光明如來現在鷄足山候彌勒佛出世上金㲲袈裟龍花三會大作佛事乃至因中爲鍛金師",
    "須菩提": "此云善吉弟子中解空第一得無諍定當來成佛號名相如來",
    "富樓那": "此云滿願弟子中辯才第一善說法故法華經云現居弟子上多聞有智慧護持法寶藏成佛號法明如來度人無量以聞法衆也",
    "迦旃延": "南天竺婆羅門種中一姓解義第一此云文飾又云剪剃種又云扇繩剪剃有婆羅門養二子已入山修道婆羅門法七歲至十四在家學問十五已去游方學問三十却歸娶妻養子五十入山修道時婆羅門生二子入山後二子入山覲省又爲父剃髮等諸仙皆欲兄卽不從弟皆與剃仙人咒願令兄劫末已來種族貧窮剃髮爲業弟族富貴因以業爲姓扇繩者尊者其父早亡母終不醮曰子雖小如秋扇有以繩繫之將來有用又母曰雖內懷貞節外有美容不免招謗女曰自唯薄命終不事人子後投佛出家",
    "阿那律": "此云如意刹利種天眼第一異相云因中曾爲惡人夜入寺盜物見佛前燈暗以箭挑之感天眼報又常如意報生刹利種",
    "優波羅": "此云上首亦云近執近護持律第一淨名云有二比丘犯律爲恥不敢問佛等淨名曰無重增此二比丘過乃至當直除滅勿擾其意",
    "羅睺羅": "此云覆障爲在母腹六年是佛之子忍辱持戒密行第一亦曰宮生佛踰城出家時留香與耶輸防後有難卽燒父王憂念無人嗣位耶輸有胎諸釋咸諫願王勿憂太子出家今留胤嗣十月不育諸釋咸疑六年方生火坑驗其虛實耶輸焚香火坑化作花池因中佛爲國主仙人誤用池水禁之六日佛感六年苦行羅睺爲太子隨喜感六年在母腹耶輸爲夫人亦然又法花云當來成佛號蹈七寶花如來佛令問疾於淨名稱曾被呵謬說出家功德也",
    "阿難": "此云慶喜多聞第一付法傳云有三阿難慶喜持聲聞藏二阿難跋陀此云喜賢持緣覺藏三阿難迦羅此云喜海持菩薩藏又云但是一人隨位名別斛飯王子是佛堂弟智論云佛淨飯王子弟難陀姨毋生也白飯王二子一名跋提二名提沙斛飯王有二子一名提婆達多二名阿難佛成道時生故名慶喜甘露飯王二子一名阿㝹樓馱二名摩訶男又阿難因中曾爲長者施念經沙彌飯也師卽定光佛沙彌卽佛施飯長者卽阿難遂感多聞當來成佛號山海惠自在通王如來常爲侍者等結集法藏也問疾乞乳被呵稱謬聽耶",
    "俱絺羅": "此云大膝爲膝骨高大故以名焉舍利弗舅甚大聰明舍利弗母未嫁時與弟論義不如及懷子已弟不如姊弟曰此懷者必是智人生當如何遂卽入山窮四明論二十年頭髭散垂爪長一尺從山却歸以鐵葉腹云我智多恐其肚裂頭戴火盆言我有法能照破衆生昏暗卽歸問姊外甥在否曰投佛出家大嗔曰我是一切智人猶無弟子瞿曇何人攝我姊子遂未見佛立一切不受爲義佛言汝學四韋陀論受否無言可對佛攝爲弟子成羅漢果是大聲聞行高罔測",
    "離波多": "文殊問經此云常作聲智論云假和合因曾路行夜在神廟中宿有老鬼持一人來欲喫卽有一少鬼欲奪又各言是我將來紛競無定乃引宿人爲證彼思惟曰實語妄語皆死不如實語少鬼發怒便擒彼人挽取臂齩乃至頭脚老鬼慚愧取死人手足及頭續之無損天曉而去投佛出家因名是等得羅漢果",
    "周利槃陀伽": "此云繼道或云路邊生善見律云有一長者女女與奴私通遂逃他國久而有孕垂產思歸行至中路卽誕其子因名路邊生如是凡生二子長者名槃陀伽弟名周利槃陀伽增一阿含經云其人父母併亡兄厭家入道其弟尋亦出家性旣愚鈍其兄怒之曰汝不能持戒又加懶墮幸旣歸俗牽出祇園門外啼泣而立佛見之知根欲熟喚之在側付與掃箒誦之數日思惟此名除垢之義離縛悟解成羅漢果又本起經云因中放猪驅令渡水以繩繫口不得喘息中流皆死以是因報暗鈍誦一偈三月不通爲尼教誡現通而以論義舍利變身代之也",
    "難陀": "此云喜大威德陀羅尼經云有四一修難陀此云善喜二阿難陀此云歡喜三婆難陀此云賢喜難陀此云喜是佛親弟姨母生孫陀羅之壻儀貌似佛名喜者以佛出家無人嗣位旣生難陀王喜因以名之別譯阿含云我弟難陀能攝諸根不著六塵飲食知足又增一云身形端正與世殊異諸根寂靜心不變易又本起經云過去曾施僧浴室又洒一比丘僧願得無垢身貌端正妙色如花又曾修辟支佛塔又迦葉佛塔基立刹柱安露槃以是因緣得爲佛弟大願成就有大人相長一丈五尺二寸乃至初出家時佛令掃地將上天宮見天女",
    "憍梵波提": "佛華嚴入如來智得不思議經云翻爲牛王大論云牛呞者作比丘摘他一穗穀觀其生熟五百生來作牛償力而今遇佛出家得道足似牛跡食後卽呞因名牛呞分別功德論云恐人毀謗得罪佛令在忉利天上尸利沙樹下坐禪解律第一佛涅槃後結集法藏時大迦葉命之有大法事問曰佛未涅槃耶答已入滅和尚舍利弗在否曰先入滅歎曰我大師以滅度和尚又涅槃世間眼滅不能復下卽化火焚身四道流水注閻浮提結集衆中而說偈曰憍梵波提頭面禮妙衆第一大德僧世尊滅度我隨滅如大象去象子隨於是滅度也",
    "賓頭盧頗羅墮": "大智度論云能師子吼第一賓頭盧是字頗羅墮是姓此曰利根居南天竺摩利支山若請時志心稱言南無大德賓頭盧頗羅墮誓受佛教勑爲未法人作福田者願受我請叉毗柰耶律云樹提長者有栴檀鉢掛在百尺竿頭有通者取因現通展臂取之佛曰不合爲鉢輒現神通不令入滅至慈氏出興與人天作大福田等",
    "迦留陀夷": "正法華經云此曰黑曜毗奈耶云黑光增一阿含云其身極黑夜行乞食時天大闇而至他家屬有閃電彼家婦人爲是黑鬼身正懷妊怖而墮胎乃謂汝是何人曰我是佛弟子今來乞食彼女人發聲惡罵如來知之卽勑諸比丘不得過中乞食亦不得預乞也",
    "摩訶劫賓那": "此云房宿相傳云以其初入道在僧房宿佛知根熟卽自化爲老比丘與之共宿因爲說法而悟聖道故名房宿亦名房星因禱此星而生故以爲名",
    "薄拘羅": "此云善容謂好容儀以過去曾持一不殺戒今得五不死報一釜煑二鏊博三墮水四魚吞不爛五刀割不傷五百弟子自說本起經云我昔曾施一呵梨勒九十一劫已來不墮惡道今年已一百六十餘未曾有病又分別功德論云因中曾爲長者醉入寺中唱言諸比丘有所須也當至我舍明旦一比丘來乞藥言患頭痛長者曰此膈上有水仰攻其頭卽施呵梨勒果比丘服之得差由是九十劫來未曾有患至年八十出家學道經今八十年合一百六十歲又阿含經云我持糞衣來八十年未曾憶受一居士請及施衣未曾割截作衣及請他家作衣未曾用針縫衣無一縷線不曾從一大家乞食未曾視一女人面及入尼寺亦不共語未曾養一沙彌不曾暫患頭痛服一片藥八十年來常坐不臥未曾倚物",
    "阿㝹樓䭾": "此云如意甘露飯王子其人過去曾以一食施辟支佛五十劫來天中人間受勝妙樂末後生釋種中得阿羅漢果常求如意故以爲名",
    "提婆達多": "般若論云此翻天受出家十二年中誦六萬法藏爲利養故常害佛欲學神通佛不與說教觀五欲過患遂問阿難不得他心愍兄爲說旣得通以造三逆罪又法花經云因提婆達多善知識故令我速成爲佛當來成佛號天王如來又出曜經云天受誦經書六萬象載不勝十二年中坐禪入定乃至頂位而後退墮意在名聞",
    "天受合毒": "雜寶藏經云天受姤佛有一外道解合毒藥遇便致死乃求而合之散佛頂上或爪甲中藏風吹乃卻在天受頂上悶絕欲死佛愍而去之我無嗔心令彼如故尋聲卽愈示現也",
    "初生結怨": "生經一云昔梵志有女求有德者與之有老梵志被少婆羅門奪之爲婦所以生生爲怨不解卽天受與佛因地也",
    "耶輸傷手": "出曜經云天受惡心入宮欲索耶輸爲第一夫人耶輸曰展君手來受以手與之耶輸執之其骨將碎在地欲死曰除佛身力汝爲癡也",
    "印相於足": "智論云天受見佛足下有千輪相遂作鐵印燒而印之痛不可忍佛知慈愍以手摩觸愈之受曰淨飯王子若修醫道名聞足矣又殺羅漢尼出佛身血破和合僧今在無間地獄佛令阿難看之曰我今在此如比丘得三禪樂",
    "善星謗佛": "涅槃經云帝釋夜來聽法善星欲睡告佛薄拘羅鬼來恐於佛又滅佛脚迹讚食酒糟鬼尼乾爲羅漢等也",
    "聲聞習氣": "報恩經云如牛呵比丘常作牛呵有以鏡照面曾作女人跳枰擲閣曾作獼猴呼河神爲婢子等也",
    "淨土伏虎": "辯正理云齊永明中楊州高座寺僧惠進造百部法華經願生淨土空中曰必定得生又僧弘明住雲門寺誦法花經虎來伏也",
    "聲聞十行": "十輪經云一淨信二慚愧離惡友三安住律儀四慈心五悲心六喜心七捨心八正歸依九正精進十常樂寂靜是爲十行也",
    "十成緣覺": "一三業清淨二慚愧厭患自身三怖五趣四怖生死河難渡五樂寂靜離憒內六不譏他失七守護諸根心常寂定八觀緣起因果九樂常修定十除滅集起法出大集經",
    "住四現觀": "大集經云一勸人歸佛二聽法三心無嫉妬四勸他發菩提心復有四種一造佛形像勤行供養二書寫佛經令他讀誦三慢法衆生教令發心四護持正法令得久住",
    "有六羅漢": "四分律三十云佛初成道度五俱輪後至波羅柰國度耶輸伽長者子其家巨富立三時殿後厭欲夜出見佛出家悟道爲六弟子又度輸伽四朋友一名無妬二善辟三滿願四梵婆提次又五十人輸伽少時勝友聞亦出家等",
    "闍王供佛": "因果經云闍王供佛老母園監皆先佛與受之記別王問耆婆曰何以不蒙佛記耆婆曰王自捨財物無用國人方合得記王乃自捨所有與夫人太子共作供養佛又入滅王與太子志誠精進佛爲化身重來受記",
    "當來成佛": "上生經云世尊於舍衛國初夜分舉身放光普集有緣彌勒受一生記當來成佛現生知足龍花三會度釋迦遺法衆",
    "五百受記": "法華經云五百弟子皆與受阿耨多羅三藐三菩提記也",
    "淨名彈詰": "維摩經云彌勒得受記者爲從如生如滅過去未來現在得受記耶乃彌勒得受記一切衆生亦得受記等",
    "尼亦受記": "法華經云憍曇彌何故憂色而視如來汝將不說記耶卻後爲佛號一切衆生喜見如來耶輸陀羅號具足千萬光相如來",
    "因果戲受": "雜寶藏經云有老比丘曰我此苦身究竟不實爲年少比丘曰與我道果年少曰汝當趺坐諦心思惟施我好食尋爲之辨年少食畢戲以毛毬頭上打之曰且與汝初果老比丘深思苦本乃證初果乃至四打證第四果少年以戲老年以實而悟道",
    "摩訶盧記": "法句經云昔有一國名多摩羅去城七里有寺五百沙門居中讀誦修行專精不怠有一老比丘名摩訶盧爲人暗鈍五百道人傳共教之數年之中不得一偈衆共輕之不共同會只令守寺後因王命僧齋衆旣出已老比丘自念暗塞欲詣其樹自縊而死佛爲現樹神身說昔因中曾爲法師惜法之報遂悟道果卽赴王齋便居上坐舉衆咸怪皆爲無知及見爲王說法方知已證道果等也",
    "釋迦受記": "西域記云北印土那揭曷羅國有小塔昔佛值定光佛布髮掩埿得受記處時經劫壞斯跡無泯乃至齋日天雨衆花傍有天降塔基人工不及之也",
    "阿難佛記": "雜集論云佛告迦留陀夷汝勿恨阿難若阿難於我滅後作阿羅漢以清淨心業因緣於化樂天七返爲王是故我記錄也",
    "三藏之記": "慈恩傳云宣律師乾封年中感神現自云弟子是韋將軍諸天之子主領鬼神佛入滅時勑弟子護持瞻部遺法比丘見師戒律精嚴留心律藏四方所疑皆來諮決然所制輕重之儀時有乖錯師今年壽漸促文記不正謬誤後生以是故來示師佛意因指定所出律抄及輕重儀僻謬之處並令改正宣聞之悚慓悲喜因問經律論心所不決者神並說焉又問古來傳法僧德有高下曰自古互有短長而不一准如奘法師一人九生已來備修福慧生生之中多聞博學聰慧辯才於贍部州常爲第一福德亦然其所翻文質相兼不失佛意見生知足內衆之中法師將來亦生於彼",
    "迦多演那": "雜事律云此是姓翻剪剃造施設足論一萬八千頌本多那剌是大仙人因佛悟道成無學果心無障礙如手撝空刀割香塗愛憎不起觀金與土等無差別於諸名利無不棄捨釋梵諸天咸悉恭敬因佛與名迦多演那從其姓也",
    "地藏安樂": "十輪經云地藏菩薩現比丘形來至佛所雨種種雲等佛歎其德若人稱名其福最勝除一切苦惱乃至得其解脫等",
    "免過生天": "出家功德經云佛與阿難入城持鉢聞樓上王子動樂聲佛言此王子七日後命終入地獄令阿難化令出家一日天上人間皆爲王子後成辟支佛依言免過也",
    "三事之利": "智論云一僧衆具四果四向二具僧業七覺分等三僧利出三界自他俱離也",
    "難捨能捨": "觀察法行經二云有長者名曰顯妙捨七十千妓女一由旬寶藏八百園林臺觀舍宅以求出家難也",
    "羅云九歲": "釋迦譜云羅云九歲佛令目連取之時淨飯王耶輸等知將上高樓堅閉門戶目連飛上耶輸曰太子捨我由如路人自言慈悲何忍更生離子母目連說法化之現通將去佛令舍利弗度之也",
    "不遇虛過": "百喻經云有人語其子須早入城求索其子愚癡不候其父獨往入城困苦空來父曰不候我去致使空來如出家人不遇明師虛過時日也",
    "功德深遠": "諸經要集云孔雀雖有色嚴身不如鴻鶴能遠飛白衣雖有富貴力不如出家功德深",
    "落髮之初": "律云出家落髮請三和尚又度人經云先於落髮處香水洒地圓十尺內四角懸幡安高坐拜辭父母有偈等",
    "受福一毫": "要集云出家功德稱述莫窮如能持戒精進無念衣食如來白毫一分福廕末法弟子用亦不少耳",
    "捨國出家": "成佛經云當來穰佉王於彌勒佛所與寶女大臣長者等及太子各領八萬四千人捨榮貴而慕道厭生死以歸佛出家",
    "此國之初": "漢法本內傳云漢永平三年庚申夢金人七年蔡愔等十八人發往西域十年來十四年五嶽道士諸善信等朝正上表乞鬬勝不如王婕妤等一百九十人司空楊城候鎮遠將軍姜狗兒等二百六十八人道士呂惠通六百二十人京城男女五百九十一人出家勑立十寺七寺安僧白馬寺",
    "五利之樂": "根本雜事律十云一自利不共他二自知卑下令得尊上三命終生天四出離生死河五衆聖所讚也",
    "四種人同": "泥洹經云一貧窮不能自活二負債三免役使四高士行淨無穢聞佛法難遇而能出家同也",
    "其利無量": "賢愚經六云若能放人出家勝造七寶塔其塔貪寶者能壞出家功德無量最勝無能壞者也",
    "王勸不從": "阿含經云有賴吒和羅出家與王少小知友王曰君無四苦何以出家爲老病孤貧曰我厭此也且如王老病等太子大臣肯分受否無也",
    "去情除饉": "釋迦譜云康僧會注法鏡經云凡夫於六情境如餓夫夢食出家人除去六情名爲除饉等也",
    "厭家如獄": "投身餓虎經云宮室牢獄妻子如杻械五欲如地獄思惟卽出家",
    "一日生天": "金藏經云佛入毘舍離聞王奏樂佛言此王七日當死令阿難化之一日出家免入惡趣七返生天有此勝利也",
    "有過象護": "大集經云王見比丘犯過令象踏之時象見染衣出家人敬護不踏王見如是信而放之出家力也",
    "菩薩利他": "金色女經云菩薩出家非爲自己利益一切有情名爲出家",
    "佛印之相": "大集經云若我弟子出家披袈裟者便勝在家及諸外道假如作罪犯四重禁卽可驅令出國不得打殺",
    "貴賤不殊": "莊嚴論云尼提貧賤是王舍城中擔糞之人佛度出家衆皆譏笑瓶沙王知見佛欲請不度貧賤人出家至祇園門見一僧天衆圍繞王曰爲我白佛卽於坐石而沒如水復從石出云已白佛王至佛所問曰適是何聖佛曰卽王城中擔糞貧人王曰佛法大海不可思議入者難測於是息諸譏謗",
    "醉令作因": "般若經云有婆羅門因醉入寺求度出家佛令疾度醉醒見身作沙門形慚恥而歸衆白佛言云何許出家佛言此人曾無善根與作後世因故度斯等",
    "毀形應器": "梵志經云佛何故如此佛曰我師先佛剃髮染衣持應器乞食除嬌去慢令人不愛我不愛人",
    "須跋後悟": "泥洹經云須跋年百二十歲佛臨涅槃投佛出家佛卽度之卽陳如首悟須跋終聞末後度也",
    "三藏出家": "慈恩傳云法師八歲依長兄捷法師出家時遇勑度僧二十七人預有經業者法師不預其數在於公門歎息而立時大理卿鄭善果見而問曰何也曰我不得預其出家數也果曰出家爲何奘曰遠紹如來近光遺法果遂奏勑別度出家果有知人之鑒",
    "剃髮之節": "本行經云太子逾城出家淨居天下化作剃髮師爲太子剃髮時天冠與髮持往天上起塔供養至今天上爲剃髮節記其日也重其出家",
    "剃髮之難": "弘明集云黃帝垂衣裳孔子服爲三德始正衣冠瞻視原憲雖貧不離衣冠子路救難而亦結之佛教何得令僧毀之答曰如太伯被髮文身孔子稱之至德矣法門捐家爲讓可爲聖乎預讓攝政伯夷叔齊勇義皆傳不說自毀沙門貴道不保容飾合大義也",
    "剃髮之儀": "出曜經云有比丘曰何用剃髮白佛佛言此三世諸佛之儀式也爲毀形故人多以此身飾故五鼎沸世能如此者上等人也",
    "鬚髮宜去": "六度經云鬚髮爲亂志之穢故乃除之心欲爲生死之源何得不去省緣合道故宜剃除耳",
    "教授儀式": "異相云佛欲剃髮教憂波離身無太直太曲氣息出入無太粗太細等有王子見佛剃落髮將歸起塔供養",
    "六和上士": "四分律云和有六種一身和共住口和無諍意和無違戒和同遵見和同修利和同均也",
    "有德爲尊": "超日三昧經云濡首菩薩讓迦葉前行曰不以年紀爲尊長法律所載智專純一惠可軌物神智聖達爲尊博聞辯才諸根明徹爲尊也",
    "應機設化": "正理云夫至道者運應無方聖賢乃乘機引物子居九夷不患其陋禹入裸國欣然解衣太伯適越而文身武靈順世而胡服雖筌蹄異術魚免之功齊矣況去簪纓以會道弄鬚髮以修真聖制不徒其有致矣出家之利焉",
    "出家之式": "善見律初剃髮偈云善哉大丈夫能了世無常捨俗趣泥洹希有難思議披衣偈云大哉解脫服無相福田衣披奉如戒行廣度諸衆生",
    "求果之漸": "譬喻經云有愚人見高樓閣自欲造之便爲木工使令造作只要上二不用下層工曰不可如出家人不歸佛出家何能證果等",
    "有不應度": "四分律云諸根不具黃門二形欠債奴婢越獄賊傍生鬼等皆不應度又度童子未滿二十夜患饑渴哭佛制年滿二十方耐寒苦饑渴白癩癡狂癕疽乾消病等不許度也又十住婆沙云能離恩愛奴故名爲貴僧",
    "剃髮初益": "善見律云將剃髮時視師如父師視如子不得厭惡爲說五法髮毛爪齒皮爲曾有人觀此五法便得道果剃欲了留頂上少許師爲剃之除白衣氣有便成聖者如羅睺羅又云不得度龍五種事復本形故　淫龍與龍人卽不然二受生三退皮四睡五死等",
    "羅睺難陀": "善見律十七云佛得道歸國七日度羅睺二日度難陀父王知已愁惱白佛父母不聽不得輒度出家也",
    "得戒之數": "前律云佛成道後善來得戒根熟得果者一千三百四十一人陳如爲首又修多說有一萬六千人善來戒羯磨三歸自誓遣使經不言數也",
    "二種不度": "雜事律二十六云佛在室羅伐城有諸非人依佛而住後欲火變身爲女人等夫主後生子等頭黃眼赤或似異類棄於山野非人養育長大烏陀夷釋子見皆無依度令出家因行乞食被人譏訶佛因制戒不度胄族卑下貧寒屠兒獵師等不度",
    "五事須作": "雜事二十三佛五事須作一未發心者令發菩提心二久植善根法王太子灌頂授記三於父母所令見真諦四者於室羅伐城現大神通五令受化衆生悉得解脫也",
    "太宗度人": "慈恩傳七云帝少兵勞及征遼廻有憂生之慮旣遇法師留心牆壍問三藏曰欲樹功德何最爲先答曰莫若度人乃勑令天下諸州各度僧五人弘福寺度五十僧計海內寺三千七百一十六所計度僧一萬八千五百餘人也",
    "詐相免難": "十輪經四云昔般遮羅國有王名勝軍國內有丘曠懸嶮常有鬼神有罪犯者縛送於彼任從所食有人犯罪必送於彼便私自剃頭得一片袈裟繫於項下旣送於彼有羅刹女見其僧相不食免縛偈讚其人見王王喜勅國內不得害出家人",
    "佛光剃頭": "慈恩傳九云高宗太子號佛光王滿月請三藏剃頭便受三歸兼法服及勑度僧二七人三藏表謝在傳不錄也",
    "是真出家": "維摩經云長者子問羅睺羅汝佛之子捨轉輪王位出家爲道有何等利我卽如法爲說出家功德時維摩詰來爲我言夫出家者爲無爲法無爲法中無利無功德曰汝等於正法中應共出家長者子言我聞佛言父母不聽不得出家居士言汝等速發菩提心是真出家紹隆三寶",
    "五種得戒": "毗尼母論一云僧五種一善來二三歸三白四羯磨四佛勑五上受爲得聖果聽法等尼亦五種一者隨師八敬二白四羯磨三遣使四善來五上善能成就不能成就不作一切諸惡名具受",
    "二事可恥": "四諦論云迦葉呼阿難爲小兒阿難有妹出家聞之不喜曰阿難多聞第一何呼小兒迦葉曰阿難二事可恥一請佛度女人滅佛正法五百年二有六十弟子三十還家阿難無化導智如魚養子千萬母念不死過水卽活而生",
    "兩俱無愧": "毗婆沙論十二云黑齒比丘舍利弗上足侍舍利弗母死弟子還家我當語彼尊者曰生者皆歸死弟子還家凡夫性未定故入聖卽無兩俱非愧乃常事耳",
    "百遍思歸": "迦葉經云有比丘恐不消人之供養百遍思歸不得一日破戒受利也",
    "捨戒方歸": "俱舍云比丘罷道對衆捨戒歸無得載捨戒還家以別解脫戒對衆受對衆捨故然須中邊相對互領解故癡狂心亂夢中皆不成捨又云惡戒二形生盡受或晝夜自然捨也",
    "仁深十利": "弘明集云仁深法師少年得陳朝徐陵王發書勸令罷道仁深不從迴書廣陳出家十利如出牢獄等",
    "罷道歸俗": "莊嚴論云比丘善能說法有一寡婦常來聽法比丘欲心旣盛思近行非女人曰汝須罷道乃可相從卽依言罷道後學屠羊爲業有同梵行者見之爲現神通化令出家得道",
    "自慚而退": "因果經云有五百比丘聞說報應捨戒還家我無實行但有虛名佛言持刀執毒不能者止去矣",
    "請令還俗": "慈恩傳云太宗欲令三藏還俗詔曰捨須菩提之法服掛淨名之素衣等三藏兩表苦辭方免九生出家第一也",
    "法雅爲首": "續高僧傳云太宗選千僧罷道法雅與帝有舊爲還俗首高僧智實對衆撮雅毆擊曰今且降魔以事達上悉放諸僧智實勤令還俗實後常親講肆不染俗塵後將書與諸公卿稱沈俗僧却乞入道後奏勑卻令爲僧等實爲護法菩薩空門烈士也",
    "因光乃止": "晉竺長舒有舍利重之有子爲僧名法顏性劣每欲還俗見舍利念曰此應是沙石何足爲貴將之投水俄須五色從水而出遂信不還俗也",
    "難陀著欲": "雜阿含云難陀欲火常燒每思罷道佛知引至天宮地獄等方止也",
    "僧七尼一": "四分律云比丘還家佛許七返若尼一歸不許再來如壞瓶入水不堪再用比丘不然能返精進入聖以猛利故也",
    "勇施被惑": "淨除業經云勇施比丘因乞食到長者家有女見比丘端正慕之得病其母問之女言爲此比丘母遣人請來令與女通後恐夫知乃以藥殺夫卽寶月佛因地時爲女破戒也",
    "末利犯齋": "因果經云波斯匿王因飢渴欲殺廚監末利夫人方受齋戒爲救廚監持酒肉與王共食王醉飽喜乃廚監免之也",
    "破戒可制": "弘明集云今僧犯酒色畜財貨豈佛戒不能制人答曰班輸與斧繩墨不能與人巧拙皐陶罪人不能使貪夫爲夷齊五刑誅人不能改惡子爲曾閔堯舜不能變丹均周公不能止管蔡也",
    "犯欲如夢": "除業障經云無垢光比丘乞食誤入淫女舍女見比丘慕其端正以藥媚惑而共行非佛知現通取歸祇園藥醒言我如夢曰不犯戒等也",
    "破戒五失": "長阿含云一求財不遂二得亦衰耗三衆人不敬四醜名惡聲五死入地獄持戒五利翻上也",
    "持破成非": "百喻經云人見麥苗好問主曰何如此好曰地虛糞水之功其人依法下種猶恐地實令四人舉之恐雨加入如持戒修道破轉成非之極也",
    "不欲殺人": "異相云燈光比丘端正有陶家女見生欲心爲比丘曰若不遂我我當自殺比丘曰我寧犯戒不得殺人",
    "惡如凶牛": "花首經云如凶牛走負力衆皆避之如犯戒惡者人皆嫌惡如負死尸見者避路犯戒亦爾耳",
    "犯不共住": "律云犯重者波羅夷此云他勝亦云不與共住如折石裂如斷人頭法如大海不宿死尸永出淨衆小懺大非不可滅也不及聖果",
    "犯律爲恥": "維摩經云有二比丘犯律者二比丘居蘭若一睡一出時有女人見比丘睡自近行非比丘覺已逐之外來比丘見爲之賊共逐墮坑而死以爲犯律不敢問佛告波離等",
    "嗔心成犯": "根本律云若比丘嗔心以手脚傷外物或以杖器乃至芥子皆獲墮罪等也",
    "四破法輪": "十誦律云天受與四伴同破法輪一瞿伽離二騫陀驃三迦留陀提舍四三文達多自稱新佛誑五百小比丘別立五法乃至佛令舍利目連破之令和等",
    "祗夜去龍": "雜寶藏經云祇夜與五百羅漢居𦋺賓國有惡龍時降風雹五百聖衆次第現通皆不能止祗夜尊者至龍池所三彈指令龍歸於大海尋聲而去衆皆怪而問之曰我持戒衆曰我等亦持曰我小罪如大衆等皆降伏也",
    "惡病二過": "涅槃經云出家人有四種惡病一衣二食三臥具四欲爲貪此四名爲惡病若能乞食糞掃衣樹下必定能離此病次有二縛一見二利養又有二親近白衣憎惡善人復有二一求他過二自覆其罪又有二種一讀誦外書韋陀等論二畜諸衣鉢",
    "四邪五相": "智論云有出家人種植合藥名爲下口觀星月風雨仰口通使四方維伸他意名方口卜算呪術名維口又有五相一詐現異相二自說功德三占相吉凶四說己得利五高聲現威皆爲邪也",
    "六羣形勢": "鼻柰耶一云六羣比丘生於貴族攀龍附鳳雖貪出家而豪心不盡鄙悖之行以成斯戒後皆奄化佛悉記之二人得道二人生天一墮龍中一人入地獄以業異故",
    "破戒之喻": "寶積云薝蔔花香雖萎萃猶勝諸花鮮潔時假使破戒諸比丘亦勝精勤諸外道意不背佛亦可入望也",
    "處不應舉": "十輪云破戒比丘十處不應呵舉一不和僧二王前梵志衆三宰臣四長者居士五女六男七淨人前八比丘尼前九宿怨嫌前十自懷忿恨他共實不實皆不得舉",
    "十種不呵": "十輪經三云一餘道殊衆二不持禁戒三自造無間四誹謗正法五毀呰賢聖六癡狂心亂七病惱所經八四方僧淨人九守園人十被罰比丘若呵比丘皆獲大罪犯也",
    "勢力應擯": "四分律云優波離白佛未來破戒比丘清衆五德知法和僧欲出其罪破戒比丘有多勢力或白衣王臣財寶多聞詞辯弟子等力陵拒衆僧如何佛曰梵壇治之",
    "不預衆數": "十輪經云比丘不許在俗法治乃至斷命許彼清衆於布薩自恣驅擯令出一切給施四方僧物飲食資具皆不許受用而我不許加其鞭杖繫縛斷命以佛慈悲故",
    "常有諸惡": "十論云未來世中國王等一奉近惡友毀淨行者二障受三乘三於真福而樂棄捨四以俗法律治罰比丘",
    "犯重許持": "虛空藏菩薩經云六衆犯重於虛空藏菩薩像前當志心懺悔得頂中如意珠印印有滅罪字現罪卽消滅未得更求志心慚愧如眼有瘡乃至爲衆淨廁無令人知等也",
    "沙彌三種": "五分律云七歲至十三名驅烏從十四至十九名應法二十至七十名字沙彌約未受具戒說等法公約解法也",
    "十戒入法": "俱舍論云此翻勤策勤爲大德僧等之所策勵受十戒不殺等具足梵語應言釋沙摩耶路迦女云里迦也",
    "息慈勞小": "耶舍傳云沙彌小者以修道爲勞故名勞小又息慈者寄歸傳云不正梵語爲息世染之情慈濟衆生萬物等又云息惡行慈也",
    "五德十數": "沙彌戒經云五德者一發心離俗懷抱道法二毀其形好應法服故三永割親愛隨所適故四委棄身命尊崇道故五志求大乘爲度人故十數者一一切衆生皆依飲食而住二名色三受四諦五廕六入七覺八正道九衆生居十一切入也",
    "雖小避疑": "異相云阿育王正后見妙顏沙彌八歲欲抱之妙顏退立不從曰避嫌疑故戒於微故譏嫌重故也",
    "爲王取國": "西域記云迦涅彌羅國羅漢養一沙彌病思酢米餅羅漢鄰國取之與食食以生愛命終生彼國爲王子後紹王位欲興兵來取迦涅彌羅國羅漢往化說其本因兼示所供佛王遂止兵迎所供佛施冠與佛至今戴冠佛因此也",
    "四不可輕": "智度云有檀越不請沙彌以年小故沙彌羅漢變身耆年檀越歡喜迎入須臾卻變爲沙彌曰老相何在爲說偈曰大小生於智不在於老少有智勤精進雖少而是老懈怠無勇智雖老而是少汝今平量僧是卽爲大失是以檀越不擇老少也",
    "業惑求龍": "般若論云有羅漢養一沙彌因洗師鉢見一粒飯其味香美問師何處齋來曰龍宮中明日求俱往見龍宮富貴及覩少女慕之願爲龍也今沙彌龍是也",
    "勝師一願": "智論云有羅漢令沙彌擔衣鉢在路行沙彌念曰我當求佛師知索衣鉢自持爲其心勝令前而行沙彌又念佛道長遠不如求其小果智也師知卻令持衣鉢在後行能知他心也",
    "戲食相遺": "雜阿含云無憂王供養菩提樹兼及僧衆有二沙彌以歡喜○相遺擲之而笑王曰何爲兒戲無學沙彌知王小輕卽現神通而去王大生慚愧也",
    "須陀對佛": "增一經云須陀沙彌年始七歲在佛後行佛問汝家在何曰三界無家佛問有漏法無漏法若干一曰若干佛又問有爲無爲若干一曰若干佛曰摩竭陀國快得善利佛許僧中羯磨受戒也",
    "因戲被燒": "僧護經云有二沙彌同被相戲便感地獄火衣被俱然受現報苦等",
    "護戒自死": "賢愚經云有沙彌乞食有一女人父母不在被欲火燒堅求沙彌欲爲私事沙彌曰取食女人去後自割而死以謹戒故",
    "念經乞食": "增一云佛因中爲沙彌事迦葉佛爲和尚日令乞食念經闕皆遭杖一日時過大哭有長者見之問知所以長者曰常來我家取食是以不闕師怪問之具說前事長者曰小師成佛度我作多聞弟子阿難因中也",
    "救蟻延壽": "異相云有羅漢畜一沙彌相者言七日後命終師亦知之令歸三寶路逢蟻穴被水欲沒沙彌以土救之命延不死師曰慈心救蟻之功",
    "鬬勝食之": "育王傳云五百外道作天神像詣王門求食王令入來與食不喫曰食何曰沙門不才王令人報僧僧中令最小沙彌一人來赴王請王曰外道欲食如何曰我亦未食王令與食乃至王廚飲食都盡王曰更何所食曰請將外道皆被食盡總令至寺爲沙彌門像王知神變甚大歡喜棄外奉內信",
    "入瓶現異": "育王傳云王見一沙彌七歲王引至無人處禮曰勿語人也沙彌王前入瓶內浴出謂王曰勿語人也王曰沙彌雖小不可輕",
    "沙彌伽藍": "慈恩傳云舍衛國有沙彌伽藍昔云僧衆來禮佛塔荒蕪見象銜花以牙芟艸鼻飲水河遂有一僧捨戒供養故以名也",
    "不移業果": "業報經云有二鬼常有鐵丸隨逐入口腹背出已復入目連曰汝曾爲沙彌僧中行果子於自師處剩下業感如此也",
    "沙彌十戒": "律云一不殺二不盜三不非梵行四不妄語五不飲酒六不香油塗身香薰衣等七不歌舞唱伎及固往觀聽八不得臥坐高廣大床九不受畜金銀珍寶等十不過中食",
    "可使驅烏": "律云童子七歲可使驅烏許度令受五戒如羅云佛令舍利弗爲和尚示之如子等也",
    "那羅童子": "本行經云那羅童子七歲與阿私陀仙人爲弟子仙記得大名聞而失自利看淨飯王相太子訖執那羅手乘空也",
    "行者五戒": "律云行者依師先受五戒修行之者近事堪可承事比丘羅漢故名爲行者五戒故名爲五戒示名",
    "師主名義": "經音義云師者範也教人以道曰師諡法曰溫故知新曰師尊嚴能憚曰師耆艾而信曰師主者主宰自在之義也",
    "師有五事": "律云一正攝受二正折伏三正呵責四正說雜染五正說清淨",
    "善能教示": "善師戒經云教弟子有慈愍心猶如父母至不可者驅遺壞佛法故過屠業者以屠業人雖造殺業不壞佛法爲師爲匠誠難不可卽止等",
    "師名上人": "十住論云須行五法名爲上人勤求聚財利殷勤行布施次第淨持戒精進求禪定行種種方便生八道解脫是名爲上人",
    "五種儀式": "中阿含云弟子五事一善恭敬二善承事三速起四作業善五隨順奉敬師亦五事一教伎藝二迷教三盡教四安處善方五付善知識",
    "八師道成": "八師經云有梵志問佛依何師得道佛答曰我有八師所爲五戒及老病死見而求佛",
    "師比南方": "優婆塞戒經云師比南方以陽明也順教弟子五法成就速不失時盡不惜藝勝己不嫉持付善友終與財物等",
    "爭師勝負": "百緣經云有二梵志一信佛一信外道共爭見王王令香花遠請來者卽勝如來有他心通而赴其請",
    "師徒四法": "律云所爲法衣鉢食闕一二住都無卽去",
    "師有五種": "四分律云一出家二受戒三教授四授經五依止五夏後不在依上之限",
    "呵責之法": "四分律云弟子有過五事責之一不得入房二莫爲我作使三令去四莫至我所五下與之語弟子三時懺悔改過應攝受若不爾應擯恐被惡人誘去罷道",
    "五過應呵": "律攝頌云一無信心二有懈怠三出粗言四親惡友五不供敬養此皆應呵有過不呵無過而呵皆不應也得惡作罪若無破戒大過應爲曳韁法而行折伏應遣智人開悟令其息惡懺謝無前過者恕之也",
    "四恩之重": "梁武懺七云一國王水王恩二施主四事供養恩三父母養育恩四師主訓導出離恩也",
    "師有大小": "續高僧傳云羅什初依小乘師出家後周游印土學大乘論歸師聽大乘法旣悟解已曰我是汝小乘師汝是我大乘師又律云無師道德後可去矣曰童子有選師之文",
    "師徒世情": "金七十論云有婆羅門弟子醜陋薄福師徒皆惡此婆羅門弟子往至邊遠聚落衆人愛重施利尤多夏滿與衆人卻來師所賚其禮物及與同學師徒歡喜爲說勝法情太何殊也",
    "毀師過重": "地藏十輪云如毀師者隨實不實當入火輪四輪頭地獄受拔舌等苦若得爲人生於邊地或爲虎狼人所怖畏等",
    "師事不同": "弘明集云牟子曰子貢云夫子何師之有乎堯事仞壽舜事務成周公師呂望丘學老聃又諸佛之師所爲法也",
    "弟子名義": "律云生在師後名之爲弟從師受法名之爲子故法華經云從佛口生從法化生佛口所生子亦名上足亦名神足門生門人侍者侍童法子小師也",
    "塵勞之儔": "淨名經云弟子衆塵勞",
    "六法事師": "要集云弟子參師有六法一不得前二不得後三不太近四不太遠五不在高六不在上風立在下風立行不得踏師影也",
    "不言其過": "十住論云隨師所教心無諂曲不顧身命生如父母心大師心不說師過不爲黠慧不本求利不爲無益",
    "愚智不同": "進修經云大士所行愚者不樂事父母師長行慈有施心履道行又學財法二施恭敬供養等",
    "奉師之教": "出曜經云有梵志師醉歸踞床而坐時床脚折弟子負床至明師感恩教藝教法皆盡又試其心吐令教食尋欲食之師乃止也",
    "弟子名異": "長阿含云所有弟子隨佛各別釋迦弟子號釋子慈氏佛號慈子",
    "須報師恩": "蘇悉地經云受灌頂弟子依法從師不得言師長短等過常懷報恩之心師資義也",
    "共事勝負": "增一阿含經云阿難目連各有弟子誦經爭其強弱餘聞白佛佛曰我法要依之修行不爲強弱何得如外道法",
    "惡須呵責": "四分律云五事須呵責無慚無愧難共語與不善人交往淫女舍寡婦童女可行非處須責也",
    "五過可畏": "根本雜事律十三云一不信二懈怠三惡口四無羞恥五近惡知識與五法治一不共語二不教三不同受用四遮其善事五不與依止攝爲弟子法如棄物看之",
    "學不律儀": "智論云佛有弟子須那利多等從佛學射法佛不爲說於是返戒還家也",
    "造惡須捨": "優婆塞戒經云寧受惡戒一日一夜斷一切有情命根不養惡弟子以能教人造無間業",
    "盜物而走": "生經云傳掩子見難和比丘有衣鉢詐投出家恭敬禮覲敬奉勤事後付委之便盜諸法物而走和尚憂惱等",
    "佛求侍者": "中阿含經八云佛告目連吾年老矣須得侍者於是諸大羅漢舍利弗等皆願爲侍者佛曰汝等自亦須有侍者目連觀佛欲阿難爲侍者而告阿難佛欲須汝爲侍者阿難曰我爲侍者當求三願預消其謗一不著佛故衣二不受別請三如欲見佛者須先見我恐有人非時惱佛如我欲見便見要聞法故白佛佛悉許之",
    "常爲侍者": "法華經云阿難於過去空王佛所常爲侍者樂其多聞護持法藏當來諸佛亦爲侍者末後成佛等也",
    "侍者八事": "涅槃經云阿難侍佛二十五年有八事一不受別請二故衣三非時近佛四隨佛見不思議事未斷惑障不生欲心五佛所說法一經耳根不曾再問六未得他心常知如來所入之定七未得願心能如衆生所得果報八者如來所有祕密之言悉能了知又阿難成就八法一信根堅固二其心質直三身無病苦四侍佛常勤精進五具足念心六無嬌慢七成就定慧八具足從聞生智",
    "論師": "論難徵詰通凡及聖乃至作論亦名法師一問二答三徵四釋五難六通七開八並九嘲十謔研斁循還名爲論師",
    "論義有四": "續高僧傳云一擊揚以明其幽旨由斯得聞深義二影響以扇其風慧業由斯樹立三抱疑以諮明決斯要正是當機四矜伐以冒時賢安詞以拔愚箭若是空爭勝負非利可知",
    "藝優封賞": "慈恩傳云那爛陀寺諸論師智識清遠行解堅明王結封戶乃至十城漸降不減其三其寺現在受封大德三百餘人有戒賢三藏一百六歲三藏至令弟子覺賢說三年前夢見文殊觀音彌勒曰汝作國王殺人感此餘報痛疾勿思自害更三年後有支那三藏學瑜伽論因是疾愈等",
    "論師奪邑": "般若論云王舍城頻婆娑羅王有大論師名摩陀羅王以聰明封賞一邑南印土有一論師來索論義戴火葉腹王令摩陀羅敵論不如外來論師王奪封邑與之摩陀羅亦重其聰明妻女與之生舍利弗也",
    "如意嚼舌": "西域記云如意論師世親菩薩和尚國王超日朋附外道因說火煙義不容引證嚼舌而終世親出世重復其怨取外道骨鞭之其師終時誡世親曰衆迷之內勿辯正邪羣援之中無申大義等",
    "五日論師": "宗輪論云佛滅度後五百年五印出五論師爲之五日重出爲世除冥中龍樹東馬鳴南提婆西失利羅多北鳩摩羅多",
    "天親無著": "釋迦譜云阿輸陀國周五千餘里城周二十里寺有百餘僧徒三千餘城中古寺是天親菩薩造大小乘論處無著是兄請彌勒下降說瑜伽論一百卷母兒論師亦是親弟師子覺論師是無著弟子也",
    "馬鳴不羣": "本傳云東印土人聰愍不羣文談見世佛滅後三百年誕靈初爲外道手執一杖上標其義天下求論無盛德敢敵者至北印土爲羅漢所伏度爲弟子善屬其文爲迷作之式雄才卓犖明鑒若神西國諸王爲之立廟于今現在也",
    "龍樹大士": "本傳云南天竺人天聰奇悟事不再思文無重鑒在乳哺中聞誦四明各萬偈皆能誦之後年長成與三人爲友學隱身法入其王宮旣亂其宮王問羣臣此事何也臣曰若鬼神禁咒若人試之於宮門羅灰果見三人脚蹤入處遂令以劍宮中亂揮二人被殺龍樹多智常近王邊免難出家誦一切經盡後入龍宮見其海藏悟道以樹下生龍宮成道因名龍樹也",
    "提婆絕倫": "本傳云名檀絕倫才冠天竺龍樹弟子立三寶第一義論難者衆皆伏之有弟子本外道師隨衆剃頭常伺師便又付法傳云提化一國王自稱智人王令莊嚴馬軍千人一過皆識時國人信邪有自在天像舉高二丈用金鑄成玻璃爲目人不敢視求者皆應後菩薩鑿天神目後天現返乞菩薩目菩薩乞與從且至中取終不盡等後被外道弟子所殺也",
    "生天之靈": "西域記云無著天親師子覺三人修上生業二三賢喆每相謂曰凡修片善願近慈氏若先捨壽命得遂宿心當相報語爾後乃便師子覺先捨壽命時經六月並無消息天親續捨壽命三月方來空中大明燈光忽翳有一天仙乘空而下曰爾來何暮師子覺在何處曰在外衆中深著欲樂無暇相顧何能來報等又天親本傳云北天竺人居丈夫土兄弟三人造大小乘論一千部佛滅千年出世初有部出家不信大乘兄託疾而呼謂弟說大乘法遂欲斷舌等兄曰譬如人因地而倒還因地而起也",
    "陳那因明": "西域記云陳那此云受佛去世後承法染衣智願廣大慧力深固愍世無依思弘聖教爲因明論言深理廣學者虛功難以成業乃匿跡幽巖棲神寂定觀述作之利害審文義之繁約由是崖谷震響煙雲變綵山神捧菩薩足高數百尺請重述因明菩薩受請乃製斯宏論也",
    "清辯誕生": "西域記云清辯菩薩見護法菩薩欲求決疑令求觀者入修羅窟同入五六人待慈氏菩薩其窟在羯碟迦國城南大山之中",
    "法師": "法師有二一法法師三乘法也故經云諸佛之師所爲法也二人法師解三乘之法通凡及聖乃至天龍八部人非人等",
    "聲明法師": "花首經云堅衆居士求法於聲明師此法師卽普德增上佛弟子",
    "旻公經首": "高僧傳云旻公曰道安法師上講先令都講三啟轉經此事久廢旣是前修勝業欲度羣生勞屈大衆各誦觀音經一遍合座欣然",
    "法雲叱講": "高僧傳云法雲見長樂寺法調講論乃出衆曰振旦天子之都衣冠之富動靜威儀弗易爲也前後法師等或有詞無義或有義無詞或俱無俱有師今俱無可以止也",
    "寶冥法師": "金光明經云力尊相王請寶冥比丘說法王自聽受",
    "請百法師": "仁王經云若國王災難起時安百高座請百法師講誦此經天龍歡喜災難卽除等也",
    "四聖法師": "傳云羅什譯經四聖法師生肇融叡奘三藏有四法師倣尚光基也",
    "綱維": "卽寺主上座維那等餘勾當者但名知事也",
    "斷事綱維": "續高僧傳開皇十六年潤州刺史李海屈智琳爲斷事綱維咸稱允當僉屬所在綱領諸寺修葺維持專於佛事等也",
    "有狀辭退": "傳云慧淨寺衆差請有狀退云磨鈍策蹇濫被吹噓至於提領綱維由來未悟整齊僧衆素所不閑恩遺曳此庸衰總彼殷務竊悲魚鹿異處失燥濕之宜方圓改質乖任物之性旣情不逮事實迫之等",
    "琳爲寺主": "傳云貞觀初帝於南山大和宮舊第置龍田寺琳性愛山野就而居之衆所吹美請爲寺主從容山谷一十三年詠歌林藪等也",
    "有德者免": "初有部律云比丘善三藏法及病衆中大者咸放知事聞有明三藏者從遠方來卽鼓樂幢幡應迎兩驛半等一切供結無令有乏少也",
    "久作寺主": "毗婆沙十五云有二尊者生從鶴卵後出家得道久爲南山寺主等",
    "知事重輕": "要集云夫知事者須識重輕不逐人情畏信罪福三寶物色互用不聽必藉德人無須造次",
    "明瞻知事": "高僧傳云飛龍山應覺寺在洹州石邑正邑執斷不避強禦又舉爲知事上座又大唐御世受禪爰置僧官詮擬明哲元斷無滯也",
    "汪水爲蟲": "賢愚經云佛與阿難入王城乞食於汪水坑邊過見一虫似人佛告阿難此虫過去迦葉佛時曾爲知事有檀越施蜜供養衆僧惜而不行有羅漢僧言何不行蜜知事怒曰不食汪水何索蜜耶故感此也",
    "自先有德": "五分律云有十二種德方堪教誡所爲持戒多聞阿毗曇毗尼和他和自有辭辯不汚梵行不壞比丘尼重禁年二十夏已上",
    "論之明義": "俱舍論云教誡學徒教爲教授令其修善誡爲誡勗令人斷惡修善故名爲論也",
    "一切恭敬": "法苑云一者爲普及爲言切者謂盡際爲語恭爲束身翹仰敬爲心無異念若不唱此恐心馳散故勤心恭敬正觀現前",
    "請僧教誡": "律云比丘尼依僧而住半月請僧差僧具十二種德入寺教誡八敬之法佛在槃特曾教誡尼也",
    "知足無惱": "略說戒經云知足臥地樂不足在天苦知足貧亦富不足富亦貧也",
    "少欲安樂": "正法念經云少欲卽安樂多欲卽苦惱若多欲衆生其心常如火少欲如清池洗他及自垢",
    "知足天相": "正法念云知足天衆生時額上胭下有宿因字時諸天子旣互見己心常知足有歡喜鳥或相警覺",
    "利樂富苦": "涅槃經云無病第一利涅槃第一樂知足第一富多求第一苦",
    "身心遠離": "俱舍論云初修行者具四聖種一身遠離惡朋友相雜住心遠離邪思惡覺無不足大欲爲已得衣等更多希求等",
    "知足者富": "老子云人能知爲足長保福祿故爲富也又曰知足不辱又苦莫苦於多願",
    "具七所知": "七所知經云一知法十二部經等二知義三知出入禮節四知節飲食五自知時六知和衆七知人好惡等",
    "知不及多": "三惠經云何能知萬事答曰無意無念萬事自畢有意有念萬事皆失",
    "結罪兩重": "律云比丘懈怠有不學罪無知罪也",
    "八不欲知": "阿含經云那含人有八事不欲令人知一不求不欲二信三自羞四自慚五精進六自觀七得禪八黠慧此皆不欲令人知恐煩擾人也",
    "正遍知": "瑜伽論云佛具一切智名正遍知正異外道遍殊小乘不正非遍等具十智也",
    "淨名之知": "文殊師利云淨名難爲酬對善說法要諸佛祕藏無不得入一切菩薩法式悉知深達實相智慧辯才無礙也",
    "知於自他": "老子云知人者智爲能知人好惡自知者明爲能自知賢與不肖明",
    "多求惱人": "律云有比丘從市客乞造房客曰我今與者復來如何乃不出貨物婦怪具說婦告舍利弗白佛說乞毛喻也",
    "親亦令疎": "律云有一仙人坐禪習定龍且時來圍繞仙座乃生瘡疥仙人倦之人曰從龍乞珠卽不來也曰多求親亦疎也",
    "至於犯盜": "四分律云檀胒迦比丘作房取王防城大木乃至白佛佛因制戒不許多求也",
    "虛多實少": "根本雜事二十四云貪從他乞魚子棗花秋日雲陰虛多實少也",
    "爲小失大": "三惠經云山中有飛禽尾長有一毛著物不敢動爲獵者得也身肉分散如人貪愛失身命也",
    "靈祇不祐": "異相云神道無欺欺卽不祐多求利己欺神道也",
    "所求有四": "三惠經云一身求欲保長壽二願求欲得珍寶妻子三癡來祠祀鎮壓祈福祿四行求欲道果安樂等也",
    "有四不合": "根本雜事律云王妄語醫人病比丘嗔智士愚此不合理也",
    "多事無憑": "爲他受於寄物作保證人行路無資粮也",
    "不合巧拙": "性拙造機關畫不知彩色壯兒無巧便在家不勤務出家多貪瞋國王不籌量沙門不修道",
    "自暗不合": "生盲示道不知法教人罪惡壞善破壞尸羅又曰王無二言大師無二言決定不參差二卽是不合又鈍馬著道行設食無兼味家中有淫女賣炭著好衣好衣者鞋履也",
    "不應有三": "雜事云一木工不善察二衣工用長綿三御車不觀道復有三種使者遣使作令他作少女猖狂復有三於○○於田出家隱○在婦家也",
    "不應與爭": "大富極貧下賤小兒孕婦老弱軍賊高貴極遠極近等不可與他爭",
    "不應剛作": "四分律云一慈心卑下二善知座起見上座來不應安坐見下坐不應起立僧中不應雜說見他說不可事應默然若舉他過有五德卽應無卽不應具戒多聞善於語言有憶念有智慧有五應舉他罪有慈悲心欲利益他令增長善懺悔清淨有上五法應舉他罪無非",
    "無用不應": "幽澗深花發少女守貞心及在王宮中夫生遠征行無用終朝夕有不應三者王但出一語女人一出嫁聖士一現身又云無事多言語身著垢弊衣不請赴他家此三被人賤又云食魚上山大事漸漸又云於他物起貧自財生愛著見他苦心悅斯爲下品人又云不請強教授他睡爲說法不應求強求共壯兒相撲又云無益日下燈大海中降雨飽食更重食承事無事人又云御者令車傾不解量牛力勞牛多搆乳婦久在親家又云老耄多淫情惡婦夫不遣淫女年○○老出家有貪嗔不共戲小兒及毒蛇閹豎偏生子隨宜無識者奪人財舞樂與醫人賊及於典獄王家出入者惡心雖見不相看逢迎不親附好說他過咎望報與財雖施還擬索是惡心不應無恃怙老病僧惡正老家長惡口不閑於法律重病無療人不中伴調戲人樂兒博弈與淫女躭酒賊黃門此七不爲伴不中信深水齊至咽獼猴及象馬黑蛇頭髮豎面感少髭鬢不欲老病死飢儉愛別怨家會遭雹國破亡八事人不欲憂惱愛我怨家僧我善友以己身作現當作自惱惱他人無悲心屠牛羊雞猪捕鳥魚獵獸豈兔作賊魁膾十惡無悲心也",
    "難知有四": "雜事律云一國王嗔難知二途中忽遇賊三家中婦女鬬四他人送物來",
    "奸詐難知": "前律云女人三度嫁出家後還俗網鳥脫籠飛此三解奸詐難知",
    "疑惑難知": "淺智修上行勇健無瘡盤老女說廉貞難知可疑惑也",
    "愚癡難知": "委付不相知供承急性者造次便相捨愚癡三難知也",
    "離間難知": "知友不親近或復太親密非時從乞求難知須離間",
    "無厭難知": "國主及象王名山與大海世尊身相好無厭觀難知也",
    "難測十種": "廣百論云一業力二種生芽樹三穢聚生淫貪四無憂樹女觸時花發五樹名好樂聞樂卽舞六樹好禽鳴聞鳴卽動七牛生食乳八斷善根九還家人十定力",
    "佛德難測": "華嚴經云刹塵心念數可知大海中水可飲盡虛空可量風可計無能測盡佛功德也",
    "三四難測": "十二因緣經云一四飢渴寒熱二四不足不滿不飽不厭三四生老病死",
    "惡濁難測": "薩遮尼乾子經云濁有十二一劫二衆生三時四煩惱五命六三乘七不淨國土八難化衆九恆惱十外道十一塵十二魔業皆濁亂也",
    "四種難得": "根本雜事律二十四云兔頭難得角龜背難得毛淫女難一夫巧兒難實語",
    "難得多種": "三惠經云一與有德人共會難二聞經入心難在八難處三如本惠觀難爲墮四顛倒處四如法修行難謂不能持戒又五人求道難一老二病三官四賊五飢渴又五難一值佛二法三善師四善人五得人身又有五一貧施二貴忍三有事對吏不欺四對端正女人不亂五制人命不死又七一受經能問二聞經解意三與師智者對語四自解教人五自安安人六己定意令人定意七常不離法至得佛道次有十八難文多不錄也",
    "古今相違": "一古人壽長今短二古端正今醜陋三古多得道今不得四古多聞博達今不能五古安穩今多災難也",
    "此爲難事": "法華經四云此經難持難得難聞若手擲須彌足動大千立于有頂手把虛空足舉大地擔艸入火持八萬法藏令大千界人皆得四果盡不爲難又云佛世難值如憂曇花如一眼龜值浮木孔",
    "奇怪三異": "今衛經云有女人生子七歲設食引子與佛令子出家以水澡灌手有三奇怪一九龍吐水二頂放光明三有化佛現",
    "可愛奇怪": "雜事律云美貌出名家溫柔不爲惡婦德皆圓滿斯人真可愛奇怪也",
    "合棄奇怪": "爲家棄一人爲村棄一家爲國棄一村爲身捨大地",
    "可觀奇怪": "勇士戰可觀可觀咒除毒親客歡樂會能講義可觀",
    "自害奇怪": "力弱著甲無伴多財老畜少妻此三自害",
    "輕薄奇怪": "律云鄔波難釋種出家有八萬人此最輕薄而性聰明音聲極妙也",
    "七不避之": "法句經云生老病死罪福緣業果報須受如目連以鉢舉釋種乃至宿天皆不能免死",
    "聖亦不免": "俱舍云有金鏘隨佛迦留陀夷埋尸糞壤鴦掘摩羅獄火焚身所作業不亡果報還自受",
    "被累難逃": "弘明集云妻奴孥孺爲累難逃飢寒卽生於盜賊飽暖乃發於嬌奢又毗柰耶云佛被調達與四有力人推大石壓佛金毗羅夜叉手擎餘處迸小石隨佛佛三界避之不得乃至傷佛足指又三惠經云身命財不可保",
    "安樂五種": "瑜伽云一令順道具無乏二殯異法三除遣所生惡作四伏諸煩惱五永滅隨煩惱又云福德未具不受安樂",
    "無貪安樂": "持心梵天經云何謂處世爲安樂答曰不貪他財不受他物是安樂法矣",
    "四法安樂": "涅槃一云供養父母占視人客給施親屬奉事君上天神沙門",
    "四種安樂": "大婆沙云如世尊說獸歸林藪鳥處虛空聖歸涅槃法歸分別如是四種至所歸處方乃安",
    "人天各三": "俱舍十一云欲生三人天樂生三一人趣下四天依受如生現前欲境二化樂自化三他化樂受他化欲境樂生三者於三靜慮中九處生受三種樂謂離生喜樂定生喜樂離喜妙樂",
    "復有四樂": "婆沙云諸佛出現演說正法僧衆和合同修勇進皆名爲樂",
    "佛名安樂": "涅槃云安樂解脫身大牟尼名法能自安樂亦安樂他",
    "遠離安樂": "中阿含云惡象馬牛狗毒蛇惡道溝坑屏廁江河深泉山林惡知識朋友異道惡閭里居止等遠離安樂也",
    "無畏安樂": "大集經云佛告波斯匿王若有菩薩修四無畏無量所居國土離八怖畏一無內外軍二惡鬼三惡星四惡病五惡獸六惡賊七旱澇八飢饉等",
    "羞恥": "根本律云吐羅難陀比丘尼作生支繫脚取樂因失火走出衆見大笑而羞白佛制戒佛言此尼因中爲淨志婦多濫夫將歸縛在驢上至路半夫有情欲取下爲非驢因驚走夫往趁之其婦身形未蓋又被縛手尋有路人看而大羞",
    "憂陀被辱": "律云憂陀比丘弄他沙彌尼觀他孕婦身體有居士婦入寺引他至隱處呼抱他被居士以繩繫頭牽至佛所脫而走也",
    "無乃可恥": "維摩經云淨名曰誰能取彼佛飯文殊力故皆各默然曰今此大衆無乃可恥文殊曰勿輕未學敬學如佛",
    "畏有五種": "善戒經云一不活二惡名三死四惡道五大衆",
    "三愛三怨": "十二因緣經云一強健二安隱三長壽可愛也有三爲怨老爲強健怨病爲安穩怨死爲長壽怨也",
    "十無羞恥": "惡聲惡口無羞恥背親棄義無有悲強賊竊盜食難供常作邪言是爲十也",
    "禮有可行": "寄歸傳云夫禮敬之法須合其義若不順教卽平地顛蹶故佛言有二種汚觸不應禮他自受其禮若違教者拜拜皆招惡作一飲食汚觸食噉乃至吞嚼一片藥未漱口洗手或汚衣未淨早晨未嚼齒本禮同前犯又二飲漿茶蜜湯蘇乳糖之類未洗漱洗手不應禮他及受他禮所犯同前又於大衆聚集齋會之次合掌卽是致敬亦不勞全禮禮便違教或隘或丙不淨地路途等並不應禮自有律文但爲日久相承或地居寒國欲求順教事且難爲莫不引同多以自慰詎肯留心捨於小罪",
    "禮有三種": "般若論云下者揖中者跪上者稽首禮等",
    "三拜之意": "智論云滅三毒敬三寶求三身爲三界等",
    "五禮儀式": "法苑云一脫履如解劍履上殿見尊者亦然二偏袒律云偏露右肩肉袒肩露乃是立敬之極三呈恭當令一心合十指爪叉手等是四三業禮動身口意五七禮如後",
    "六種拜儀": "六拜經云佛入王城乞食見長者向六方禮佛問爲何曰先人所教佛曰今後父母夫妻奴婢朋友師長子孫各有五種禮儀在經不錄多也",
    "七禮假實": "法苑云一我慢心爲無恭敬二唱和求名詐爲恭敬三身心恭敬三業俱敬四發智清淨達佛境界慧心明利五遍入法界觀己身心等從法本六正觀修誠自禮自身不緣法境七實相平等凡聖一如自他俱泯皆有禮字",
    "禮儀十種": "西域記云一發言慰問二俯首示敬三舉首高揖四合掌平恭五屈膝六長跪七手膝跪地八五輪俱屈九五體投地十接足讚詠等",
    "拜禮不應": "育王傳云王見出家人不論長幼皆禮臣下曰何自屈辱王曰何也曰人首最貴王令諸臣於市中各求物類之首得已令賣唯人首無肯買者曰何人死尚不欲見誰肯買也曰我以此頭禮出家者何言貴也我欲當來求智慧頭耳",
    "常行禮拜": "法華經云常不輕菩薩禮拜四衆言不敢輕汝不專讀誦衆經但行禮拜等",
    "禮有所受": "正理云諸天神不受持五戒禮比丘可知也",
    "禽獸有禮": "般若論云時世人民無禮敬法菩薩化爲鵽鳥與二友至畢鉢羅樹下曰誰長象曰此樹我曾上過在我腹下猴曰我曾弄其梢鵽曰我糞中子生象曰我小猴次鵽爲大乃負猴鵽上猴中故頌云鵽鳥獼猴象猶存下中上豈况於沙門不行於禮讓佛說昔因以戒比丘等",
    "南無和南": "十誦律云佛告憂波離南無或那謨曩母皆輕重不同此云我禮或云歸禮或曰歸命歸敬歸衣以生善攝義多故所以不翻和南者善見論云此云恭敬或云度我唯此而言恭敬度我通凡及聖豈和南偏在尊師亦通上聖念救生等也",
    "禮有九種": "法苑云太祝之官禮有九焉一稽計奚反首卽久稽留停頭至地二曰頓首拜謂平敵如諸侯相拜卽以頭向下虛搖拜也三空首君答君下一拜卽以頭至手四振動謂敬重之戰慄動變拜也吉拜謂稽顙齋禳不杖以下吉者殷之凶拜卽先作於稽首後作稽顙卽額觸地六凶拜謂稽顙而後頓首三年服者也七奇拜謂稽先屈一膝卽今邪拜八褒拜謂報拜卽再拜也或持節之拜九肅拜謂但俯首以手揖之今時揖讓是也",
    "行如牛王": "智度論云佛行步平正如牛王象王鵝王不傾側不左右顧視不返顧如顧後時合身而轉去地四指而現印文不殺衆生遇者獲益足動大千案地大動或變爲寶莊嚴土等",
    "行視六肘": "大般若論云菩薩行時前視六肘不顧左右威儀不亂齊衣正心善攝諸根安步而行也",
    "行不得跳": "威儀經云比丘行時不得跳擲等以生善故有一居士請一比丘食欲與好衣見路上行有小過與半次見跳水只欲食之次又逢水比丘和衣渡水長者問曰何不揭衣曰汝念初半次見跳水無衣與食今更跳揭衣總無我所以如此長者曰聖哉知我心念",
    "搖身掉臂": "律云比丘行時不得搖身掉臂覆頭杖貫衣鉢左右顧視跳躑等",
    "行亦各異": "義足經云淫人申踵行恚者斂指步癡人足𨆈地大人足印文",
    "六非時行": "一云行若非時一不自護二不護財三不護妻四不實爲人所疑五多生苦患六爲人所謗",
    "五種應行": "正法念經云一爲病人求藥二爲尊者師長三爲佛塔寺舍四爲衆僧五爲王請國土相罰故往化彼也",
    "步行五德": "轉法輪經云一能走二有力三除睡四飲食易消五易得定行等也",
    "馬勝威儀": "馬勝比丘入城乞食行步威儀可觀飛鳥爲之盤旋奔馬爲之駐足",
    "行十八樂": "根本說一切有部毗奈耶八云隨佛行者有十八種樂事在佛寶部中見上",
    "行失威儀": "般若論云佛滅百年烏波毱多度人無量時人呼爲無相好佛毱多意爲度人與佛多少齊等欲問一尼無學見佛住世尼已知之欲來以油鉢試之安於門下毱多至尼房門覆他油鉢白曰我知尼無學年百二十歲見佛度人與我多少尼曰佛在日六羣比丘入我房行不曾覆水一滴今覆油一鉢其行可知何用問佛功德不及當日六羣比丘也毱多慚而知化錯矣",
    "住立依法": "五分律云坐如師子行如牛王住立端直不得在淫女前立殺人屠兒獄囚深邃處立樗蒲沽酒處住立",
    "大小便時": "毗柰耶云六羣比尼立大小便招俗譏嫌少欲知足大德聞以緣白佛佛集諸比丘製戒不應立大小便應當學莫如驢畜也",
    "依四念住": "俱舍云觀身受心法威儀而住",
    "侍立左右": "要集云佛常有阿難迦葉四衆天龍鬼神侍立左右又上生經云彌勒有五百億天女手執白拂侍立帳內又法華經云安住四法一者安住菩薩行處及親近處住忍辱地柔和善順而不卒暴心亦不驚也",
    "座位十種": "法華經云得轉輪王帝釋天王梵王師子座堅固大悲大慈金剛等座七寶牀座捨身爲座等",
    "坐臥整衣": "善戒經云若菩薩坐臥衣不整肅等見王長者大臣起變容等得罪見粗惡隨喜得罪如彼不異也",
    "坐不動衆": "十誦律云若在法座下有和尚來自起不得動衆若繩牀兩人共坐不得坐三人",
    "離六種過": "善見律五云不得遠師座語不聞故不極近觸忤師故不在上風臭氣薰師長故不在高坐無恭敬故不當前坐令師難瞻視故不得在後共語令師迴顧宜在左右也",
    "坐有多益": "十二頭陀經云長坐者飲食易消氣息調和大事求道皆易辨故睡魔不得其便若是行立心動難攝難久等",
    "結跏趺坐": "大波沙論三十九云佛在菩提樹下結跏趺坐住此威儀魔軍退故異外道故順修定故問是何義答示相周圓而安坐義又聲論者曰以兩足趺跏致兩䏶上如龍盤結端坐思惟是故名爲結跏趺坐又脅尊者曰重壘兩足左右交盤正觀境界又大德曰此是賢聖吉祥坐故法救義也又律云比丘不得白衣舍覆頭而坐難辯相故又律云比丘當置坐具護三衣故不汚檀越氈褥故非爲禮也禮合展故又金剛經云食時著衣持鉢人舍衛大城乞食飯食訖洗足已敷座而坐又淨名不起於座以右手斷取妙喜世界無動如來如持花鬘遍示大衆又坐有二種法華疏一云一降伏坐以左押右二吉祥坐以右押左又加趺卽重足也",
    "眠臥": "釋名曰眠目絕瞻視臥者化也精氣變化不與覺時同也又寢息也寐無夢也從臣者取其伏義睡亦息也",
    "眠臥依律": "盧舍那成佛經云大士護身少時安寢非貪睡故先當令身右脅而臥重壘其足不得偃仰左臥如野干等死尸之類皆不許也",
    "有十所失": "華嚴經云一寂靜二審慮三昧四禪定五梵行六善業七正信八正道九妙願十一切事畢捨諸功德",
    "臥爲觀想": "童子問經云若欲臥時先作觀想念三寶名想諸佛像菩薩聲聞舍利塔等若不爾者猶如死尸也",
    "睡魔蜂螫": "六度經云有比丘多睡魔撓佛知化爲大黑蜂在眼前或身腋腹背螫之懼乃不敢睡也乃至得道也",
    "那律多睡": "萬行首楞嚴經云阿那律在佛會下多睡佛呵之曰咄咄乎爲寐螄螺蚌蛤類一臥一千年不聞佛名字那律聞責乃發願不睡七日之後便失其眼乃請祇域醫之域曰睡是眼之食不睡餓殺眼不可醫也那律乃依定修得天眼觀三千界如掌中菴摩羅果也",
    "毒如黑蚖": "略說戒經云煩惱毒蛇睡在汝心譬如黑蚖當速除之被慚愧服",
    "目連被嬈": "中阿含云目連在室而睡佛至呵之曰汝若睡時當以手捫眼面上手挽耳出門觀望冷水洒頭作無常死怖等觀無令睡魔得其便也",
    "睡不能止": "法句經云有一比丘多著睡眠佛乃彈指令彼覺之曰汝曾宿生身爲螄螺蚌蛤食水虫來所以多睡等也",
    "睡從三生": "解脫論云一從心二從食三從時節睡是身心二懈怠相睡是身懈怠是心也",
    "心有其蟲": "正法念經云虫在心內虫睡卽人睡又心疲卽熱多睡眠故",
    "枕經神怒": "高僧傳云支讖賷涅槃經而來此土恐人盜取夜臥枕之神人牽讖墮地曰如來解脫藏何以枕之遂驚慚安經在於高處果有盜者取之不能舉動重若大石明旦見讖持行不以爲重遂前拜謝各說之經驗也",
    "聖有不同": "智論云羅漢受段食身亦小有睡眠然無夢也有學未離欲皆有佛卽無之除視相有也",
    "睡有五相": "四分律云有比丘夢有所泄佛言有五種過失夢見惡事諸天不護心不憶法不繫明相所以有此夢失若翻上卽無",
    "臥有諸過": "要集云比丘臥當右脅重足心係明相不得仰臥如修羅伏地如餓鬼左脅臥如野干",
    "臥須照牀": "一切有部律頌言若臥須照牀恐蟲虵故已有一比丘被蛇螫致死佛制也",
    "睡過二十": "覺悟發心經云嬾墮身體沈重皮膚不淨皮肉粗澀諸大穢濁威德薄少飲食不消體生瘡疱多懈怠增長癡網智慧少弱善欲疲倦當趣黑暗人不恭敬亶質愚癡多諸煩惱心向諸使於善法中而不生欲一切白法能令減少恆行驚怖見精進者而毀辱之至於大衆被他輕賤所以戒之",
    "太子無睡": "本行經云阿私陀仙人來相太子王曰方睡仙人曰太子大聖久捨睡眠但示相耳看之果不睡也",
    "不睡有五": "律云有五事不睡一女人思欲二男子亦然三賊人思盜他物四國主憂國事五精進比丘憂生死等",
    "復有八種": "根本雜事云熱病疲病及咳嗽貧病思事極嗔心常驚怖被賊牽如斯八事令無睡眠也",
    "猛光無睡": "雜事律二十一云猛光王無睡自思惟云今有此病日有增無瘳可召國內醫人皆曰不能唯頻婆娑羅王子祇婆可療此疾遂請而醫之愈也緣廣在醫部收",
    "鼾睡作聲": "律云迦留陀夷鼾睡作聲惱衆不安強入衆臥寢語拍手動脚故惱大衆寢魚祭反",
    "睡眠纏蓋": "俱舍論云纏八無慚愧嫉慳并悔眠掉舉與昏沈或十加忿覆五蓋中昏眠蓋睡眠通三性唯欲界有上二界卽無又法華經云除睡常攝心又云未嘗睡眠經行林中思惟佛道",
    "仙謗比丘": "惠上菩薩經有比丘在山穴居時天大雨有一女人寄宿天晴而去有五百仙人近穴而住見謗比丘卽現神通仙人懺悔",
    "衆尊共坐": "大集云爾時阿難持鉢見衆尊菩薩共女人坐阿難呵之曰不可菩薩身昇虛空曰有如是神通而爲過否阿難懺謝也",
    "避嫌不坐": "多論云夷母禮佛佛不令坐不廣爲說法止誹謗故若令坐者外道當言佛王宮時與綵女共坐今亦然也又女等多致疑謗也",
    "譏嫌重故": "俱舍云女年六歲不近父几兒年七歲不近母牀譏嫌重故",
    "遮戒之緣": "律云如比丘等戒支性罪餘戒爲遮防俗譏嫌故因事製也",
    "可惡譏嫌": "雜事云獼猴不樂樹龜鼈魚出水盜賊非禪室狂夫厭己妻可譏嫌也",
    "無足可嫌": "雜事律云火無艸足期及淫他婦女渴時掬中飲飲他酒無足又慈恩傳云三藏譯經我乞於嵩山少林寺太宗曰防譏嫌喧鬧耳又法華經云不親近國王王子長者大臣官長外道梵志尼犍相扠相撲諸不律儀比丘尼小女處女寡女五種不男等",
    "爲女犯戒": "法苑云昔有梵志遇一女人乞食是女人欲心生焉曰若不遂我我當自殺梵志曰我四十億歲來不犯欲事今爲此女人不忍見死也",
    "懺在虔誠": "法苑云四重五逆佛海死尸小乘譬同斬首律無開緣懺不復本若依大乘經許其洗盪如咒枯木還生花果雖許此懺須立大心順教奉行如死還活大士大行義不唐捐身戒心慧志常修習旣慚且愧要必虔誠永更不作",
    "觀身注想": "梁武懺云夫人也形同朝露命速西光生世貧乏無德可稱智無神聖大人之明識無聖人洞徹之照無中和仁善之美行無進退高下之節謬立斯志勞倦仁者仰屈大衆慚懼交心",
    "滅惡殄障": "禮懺儀云夫禮懺者必在消迷殄障尅念允懷苟不精誠虛爲施設所陳儀範固合投機唯簡唯繁俱非盡善但要惻心故梵偈云禮佛長善根懺悔滅諸罪增長菩提芽共成無上道",
    "懺有二種": "懺儀云一述心依事爲佛像前二理懺觀心身斷結縛也",
    "總有四儀": "一更相易脫懺凡夫下品二永斷相續懺是上品凡夫三焦業懺是賢入四滅懺除業聖人懺故曇遷靈裕二法師各造普懺儀十卷並依地持論皆合佛意要在惻心永不作惡長善根也",
    "四重懺悔": "最妙教住經云有一比丘名曰欣慶犯四重禁來至僧中九十九夜自責罪業戒卽重生如移樹得生忻重無量更不敢作精進七年成無學果於是五百復戒",
    "四衆求懺": "佛名經云四衆犯戒當淨洗浴著新淨衣不食葷辛在於淨處修持室內以好花幡莊嚴道場香泥塗地懸四十九幡莊嚴佛座燒種種香散花供養與大悲願度苦衆生",
    "謹敬虔誠": "法苑云夫禮懺者一心合掌似見真容常加歸命比見道俗聞唱佛名身雖逐禮心乃外緣中間闕錯都不省悔身心情慢曾無驚懼不敬之罪於是轉加或有道俗對衆禮拜如碓上下勞多無益不敬斯類也",
    "栴檀取環": "雜寶藏經云昔月氏國王名曰栴檀㓹尼吒與三智人以爲親友一名馬鳴二摩吒羅三善醫名遮羅迦王伏三方東方未定王乃得病王知自殺人多遂作福懺悔或曰不可王令然鑊安指環在中令取皆曰不可王曰止火添水取之曰然如我造惡善可滅矣",
    "化生好色": "百緣經云昔拘留孫佛時有其長者好色將佛塔中花與淫女後感其惡瘡醫曰須栴檀塗之去求得已私自念言此瘡從心生我曾盜佛塔花今以此香不如供養佛塔謝咎其瘡愈後爲化生王子得道",
    "入塔滅罪": "金藏經云過去空王佛入滅之後有四比丘不能堅持禁戒憂墮地獄空中有聲曰佛雖入滅形像在焉但對懺悔觀其相好與佛無異四比丘依言入塔懺悔其罪卽滅等",
    "業根難破": "法苑云正信因果不迷不謬爲善獲福爲惡得罪雖無作者果報不失雖念念滅業不敗亡信爲道源智爲能入旣信且智衆善根本用此正信翻破不信一闡提心由備此心方能起懺耳",
    "十種供養": "十善戒經云一色身二塔廟三現前四不現前五自六他七利益八最勝九清淨十受持善業皆有供養字",
    "伎樂供養": "法華經七云宿王華菩薩因中爲妙音菩薩以十萬種伎樂八萬四千七寶鉢供養雲雷音宿王華智佛",
    "花燈供養": "花聚經云若人以一花一燈一食供養佛者不墮於惡趣",
    "三十五事": "文殊問經云所爲燃燈燒香飲食衣服臥具醫藥房舍園林象馬奴婢國城妻子鐘鼓鈸聲𧋠貝花幡伎樂幢蓋歌頌讚歡喜歎唄花鬘塗香等如是供養",
    "半階之供": "造像經云佛從忉利天下寶階時才至其半四天王等供養於佛劫初以來未曾有如是供養具等",
    "充足大衆": "智論云文殊菩薩以一鉢歡喜丸供養八萬四千僧悉皆充足有餘",
    "供養各異": "十地論云一利益爲衣服飲食二敬仰香花幡蓋三修行精進讀誦持戒修行又云一給侍二迎送三發行等又文殊以一食供養十方佛及僧悉皆充足如涌泉等",
    "供佛樹耳": "長阿含曰周那長者供佛及僧爲佛別煑栴檀樹耳佛曰僧衆有否知而故問曰無佛曰吾不應別衆將去在羹中普行大衆有老比丘別生慶耳",
    "利養瘡疣": "正法念經云利養瘡疣割皮破骨壞肉斷筋傷髓如火如毒",
    "供養優劣": "根本雜事二十一云王供養演那尊者五百人日日妙供問尊者曰更有誰供養及於此者尊者曰王治百城事無不備有妙髮女鬻髮筵僧供養目連尊者王曰何以曰此女無父有母家貧目連與其父先來交友母曰我貧無錢不能供養女遂斷髮賣之此供爲難希有王曰此事誠難賢女令娶爲安樂夫人",
    "純陁設供": "釋迦譜云純陁陶器師常思供佛其那貧忙知佛又將入涅槃乃辨八斛粳粮成熟飲食佛曰我今末後受此人供度令得道化緣畢也無復更受",
    "供佛他方": "無量壽經云供養他方十萬億佛卽以食時還到本國衣裓盛花",
    "天冠宮殿": "上生經云有五百億天子皆修甚深檀波羅蜜各各脫身栴檀摩尼寶冠爲供養大心衆生故化身五百萬億寶宮一一寶宮有七重園等",
    "供設無遮": "正理論云唐高祖武德元年於朱雀門外南面通衢之上尊像羅列普建道場七日散設無遮大會等勑旨優問務令周備繽紛羽客執板來儀精進沙門杖錫而至步虛才引殆遏行雲清梵徐廻堪留度馬芬芳妙供形五靜而擎來照灼名花麗三山而捧至於是車馬偪側士女駢填欲湊峴山如爭褉飲假令日光通夢惟傳白馬之徵菩薩應生徒聞赤烏之歲比之今日良可愧哉",
    "供養六方": "優婆塞戒經云佛言善男子在家菩薩若欲受戒供養六方父母四事周備父母五事報子愛念不欺捨財娶妻教藝南方師長四事師亦報之五事西方妻子北方善知識上方沙門婆羅門下方奴婢如能饒益供養各能報之如經也",
    "樹耳償供": "寶林傳云迦毗羅國有長者好事園林家餘千口而二子長成園有一樹蔭茂多衆生一樹耳大如車輪長者與二子充食餘人不得其味極美後問提婆羅漢答曰汝年二十時家中供養一比丘及二子餘眷屬不喜此雖佛弟子而無道德外相有節操心不通大理在汝家三十年從此滅度而作此樹耳爲有節行",
    "生鬼得祠": "優婆塞戒經云若祭祠先亡生天勝故不得地獄苦故人趣異故唯生鬼趣以慳惜故常悔本過思念得食故餘不得者隨處鬼神得之亦得其福令彼喜故",
    "三時可祭": "要集云若欲祠者當用花香乳酪酥果實亡過追福則有三時春正月夏五月秋九月",
    "出家人祭": "法苑云若出家人教在家人歲節之日棄飲食祭祠隨俗非真實也",
    "勇健供養": "雜事律二十五云有諸外道謗佛弟子多貪非少欲人時勇健長者曰此非理之論當有目驗遂請佛僧及諸外道同日供養及長者大臣等衆旣集已長者令行金器銀寶等器施與而食佛勑弟子不許受用外道衆等爭競而奪金寶器等長者嗔怒方止食畢佛爲說法示教利喜長者令守門人外道將器物出者悉令遮奪若言施我云施汝食食訖還主不得卽打方驗佛弟子少欲外道多貪",
    "齋有三種": "齋經云有丞相母與子婦等請佛早齋佛曰齋有三種一牧牛齋如飼牛兒常思水艸二外道齋自餓欲生天上三八戒齋求佛無爲八支道",
    "三不爲一": "五百問事經云若三會齋作一會設得否答曰不得遠本心也",
    "齋有五福": "異相三十五云有人賣酪主人留齋聽法歸家不食婦怪剛令食之其人當得中福生天上等果報亦中又齋經云一日持齋無犯感六十萬自然餘粮又得五福少病身安少欲無睡生天",
    "三長齋月": "提謂經云長者白佛何以正月九月五月爲齋月佛言長者正月少陽用事萬神代位陰陽交易萬物萌生道氣養之行道以助和氣長養萬物五月者太陽用事萬物代位艸木萌實生畢齋以助道成氣長萬物九月者少陰用事乾元改位萬物畢終衰落無牢衆生蟄藏神氣歸本因道自寧故持九月又白佛言何故月有六日宜齋佛曰八日遣使者下十四日太子下十五日四王下二十三日使者復下二十九日太子復下三十日四王復下皆在世間錄其善惡錄藉六卷五處錄藉定罪福是以立六日須齋助善止惡",
    "其福難量": "齋經云十六大國滿中珍寶不可稱數布施其福不如自一日受佛齋法比其福十六國珍寶一粒豆價不等也",
    "齋食無觸": "護淨經云若欲齋僧未齋之時其物餘者不得與餘有情食菜葉米甘不棄於地齋餘食不得與不齋者食食者破齋一粒爲一鐵丸等",
    "齋語主人": "護淨經云若僧遇齋須告主人若不爾者計食直多少犯重",
    "齋會之五": "要集云一應慈心二應自卑三應知座位次第四不雜說五見不可事默忍凶齋無喜吉無悲",
    "齋有餘福": "譬喻經云有長者設齋見賣牛湩人亦令齋聽法得七返生天又波斯匿王末利夫人齋素服不裝嚴王見威德巍巍賜珠瓔等曰而持齋得見福也",
    "菩薩十齋": "菩薩受齋經立三歸竟一不得著脂粉香花二歌舞娟妓三高廣大床坐臥四過中不食五不持刀杖金銀珍寶等六不乘車象馬等七不行箠打八願一切安救一切苦九不飯食畫器寶器中十不近女人同坐共語笑等女人受齋亦然",
    "龍女持齋": "僧祇律云有龍女持齋化身爲蛇被惡人獲之欲殺食肉龍女持齋忍死不報有商人見愍而怪之以牛易蛇惡人不肯從一至八頭牛方肯易也商人得而放歸海將八瓶金來報商人曰可七世富矣此金極貴用亦瓶內重生等",
    "開齋之時": "律云明相出時開齋明相者日照閻浮樹時身黑葉青過則白開齋餘卽破也又云星沒又云少年比丘見手中麁文",
    "設齋咒願": "十誦律云有比丘受他請食食畢默然而去施主嗔之我不知飲食好惡比丘白佛佛言今後食時應爲施主唄讚咒願上座不能卽次座次不能衆中能者作隨其吉凶意若此方行水看經禮佛因道安尊者止王賊論",
    "齋得現報": "金藏經云佛在世時有夫妻二人極貧問人曰世有何法現得富樂曰有佛及大聖弟子齋之可得夫婦二人乃客作求錢得以設食請佛及弟子等佛爲食畢與說法授戒妻名安穩萍沙王國內路有險處人不敢行野有鬼神王召有人夜能送食者賞貧人妻受戒心安無怖爲王送食夜遇其鬼得金三釜王又重之與賞富也",
    "齋何節食": "弘明集問云黃帝以五肴爲上孔子曰食不厭精膾不厭細沙門節食何也曰老子云五色令人目盲乃至色味獵皆不益人柳下惠不以三公易行段干木不以身富許由夷齊自得其志沙門進其道若不節食儉衣無由昇進",
    "郭銓免讁": "法苑云宋順陽郭銓字仲衡爲晉朝益州刺史亡三十年有女婿劉穎之銓現身爲之曰吾有讁事設三十僧齋免也不之信女復見女爲設之齋畢復現免矣感恩相謝又幽明錄有陳相子吳興烏程人祈福設齋日聞空中殊音妙香芬芳清越齋竟而絕志感也",
    "提婆現報": "本行經云提婆梵志曰我今貧者過去不作今又貧無來報如何思已悲感妻曰可與卿客作求財得以供佛作後世因夫曰可也遂於兵將居士家雇身先請金錢五百供佛僧後卽來償力與之得已供佛僧畢妻借他隣衣未及還他併當次被賊偷將夫知無計入林上樹方欲自撲而死賊將衣樹下埋之畢便轉記之而去夫下樹得之大喜將歸其妻家中忽見金藏大開遂將金却還其兵將因是大富現得其報供佛也",
    "無憂大會": "雜阿含經王供聖衆太子欲倍於王王遂總捨自身宮人彩女夫人太子臣等以四十萬珍寶贖之還王等太子不及而止",
    "設食顯名": "賢愚經云有輔相生子有異王欲殺之遂私送舅舅爲外國國師慈氏就學一日勝餘一年名就顯揚大設施會各施金銀伍佰有勞度又後至不得咒之曰頭裂七分見佛免也",
    "龍花三會": "下生經云其園縱廣一百由旬大衆滿中三會度人說法計度三十九億人得阿羅漢釋迦遺法弟子",
    "大會之法": "般若論云印土二月一日爲龍設會至今不絕於池側安四論座一國王二太子三大臣四論士時舍利弗年八歲王令昇座論義無對",
    "大爲設會": "慈恩傳云戒日王五年設一無遮大會從三寶婆羅門外道乞人等大施一切並盡除軍馬象戎器衣冠已設五會設在曲女城邊有大施場近河集五印土三藏去時見王設第六會當述大乘義十八國王及戒日王僧四千餘外道二千餘齊之舉袂成幃三吳之揮汗爲雨未足其盛也又維摩經云長者子設大施會期滿七日供養一切沙門婆羅門乃至乞人淨名曰何用財施當爲法施會無前後一切等施",
    "道門祭法": "自然經云受籙上金五兩素絲五兩米五升薪一束又云金人金環金龍金魚銀等諸物亦然",
    "隱居祭儀": "茅山道士陶隱居撰醮儀十卷從天地山川星辰岳瀆安宅謝竈墳墓用酒肉雜果",
    "三張祭時": "正理論云張天師云春秋祭竈社冬夏先亡及符籙等又自然經云上元總真中元總仙下元總神以時祭之",
    "溫室形殊": "十誦律云形如圓舍上令烟出下水出中安其隔三槽重布上熱水中溫水下冷置火豆末等或巾",
    "七物備足": "溫室浴經云七物去七病七物者一火二淨水三澡豆四酥膏五灰六楊枝七浴衣除七病者四大安樂除風溫痺寒水除熱除垢身輕目明淨滑當來感身色光明生處如意天上人間衆所喜見",
    "入浴之法": "要集云如入浴集衆入披浴衣腰裙或令人揩身先一手臂次第而舉不得用水多得所卽止若在河池浴不得露身",
    "當依十事": "沙彌威儀經云一入時低頭二避上座三上座請不得互語四不得以水互相澆五不以滅火六不相戲七不破器八不多用水九不汚澡豆十不浣衣",
    "奉師入浴": "四分律云若和尚入浴弟子先入看浴內水冷熱如老病扶入供備按摩又五百問事經云亦許在河池浴在界內得餘不開",
    "洗浴盥沐": "諸經音義云洗先典反說文濯足曰洗人云西禮反非也若洒說文滌也盡也肅敬貌今統詳水洒身在首曰沐在身爲浴在手爲盥音管在足爲洗在面爲澡也",
    "當有五利": "增一經云一者除風二病者得差三除去其塵垢四身體輕便五肥白肌肉等",
    "澡浴不言": "蘇悉地經浴澡之時不應論談未了已來常須心念無常苦空觀身不淨等",
    "佛浴法則": "要集云如浴佛者用種種香都梁香藋香艾納香漬之少香用紺黛秦皮鬱金洗以用白練綿拭之自占而入灌名曰清淨其福第一或用金銀銅石佛",
    "浴除瘡疾": "福田經云阿難曰我因中爲人患瘡有善友曰造浴室與香水以水洗卽愈",
    "浴時悟道": "萬行首楞經云跋陀婆悟道因入浴隨於衆僧忽悟水洗滌諸垢滅思煩惱滅智慧水除因是成道",
    "浴池清淨": "處胎經云清淨浴地周帀欄楯七寶所成飲此水者皆成道果",
    "化作河浴": "涅槃經云佛欲化毗沙門長者與阿難詣恆河浴告其阿難吾後三日當入涅槃長者聞之慘然受化或曰化河",
    "浴得七福": "浴佛經云一無病二清淨三身香四肥滑五人與拂拭住止六口中常香七衣自然淨",
    "浴像之法": "浴佛經云用一切香煎湯浴佛畢更以淨水然後置少水在自上偈云我今灌沐諸如來淨智功德莊嚴聚五濁衆生能離垢願證如來淨法身",
    "法水之喻": "摩鄧女經云戒池清涼淨無垢能浴衆生煩惱熱若有智者入此浴無明暗障永滅盡",
    "八解浴池": "淨名經云八解之浴池布以七淨花浴此無垢人",
    "臘八浴佛": "要集云六師外道索與佛鬬勝佛當於臘月八日六師鬬勝六師不如投河而死佛不救者宿業熟故又一會人機宜故佛曰當以法水浴心垢故未來以法水溺彼煩惱賊故等度有情故",
    "悞持他衣": "四分律云迦留陀夷與六羣比丘詣河浴錯著六羣比丘衣被來白佛作盜羯磨佛曰不成非盜心取也誤耳",
    "浴佛爭價": "三惠經云有國王與人共爭浴佛高價王舉價不止前人曰我以自身所有財物妻子爲奴婢以浴佛王心方止不如他也",
    "成道粥浴": "法王記云周穆王二年癸未年三十將成道臘月八日浴食乳粥等",
    "長者四福": "音悅經云長者臨年四福俱至一生兒端正二生五百白馬駒三五百船珍寶齊至四王授金印佛謂讚歎說偈等",
    "福不失物": "譬喻經云有人母未曾失物子試之以母指環擲於河內後母自買魚開腹得之子曰希有問佛曰以前生曾護持人物也",
    "造福多少": "往生經云爲亡過作福七分得一餘現作者得又法華經云若人有福曾供養佛來又俱舍云善故名福作故名業等",
    "持經福勝": "金剛經云若人以七寶滿三千大千世界以用布施是人所福德寧爲多不甚多世尊佛云不如持經故傅大士頌云云",
    "七福田業": "福田經云一造佛塔僧房二園林浴池三施醫藥四牢船筏橋梁濟度五濟羸弱六近道作井七作圊圂皆梵天福也",
    "八事無量": "俱舍云父母佛弟子遠來病人看病人又父母病法師最後身其設非證聖者獲果亦無量又云□解脫菩薩等",
    "梵福有四": "增一經云有四梵福一起塔於未曾有處二修補故寺三和合僧衆四請轉法輪又云所作事物幡蓋等斷壞福盡也",
    "福事無諫": "律云比丘不得諫白衣祭先亡斷他敬養福報父母恩故",
    "福善最大": "俱舍云世善大者莫越有頂業感八萬大劫惡業最大莫越破僧定招無間壞他善故又百福修相好頌云瞻部男對佛佛百思所成餘百劫方修各百福嚴飾等",
    "三事福勝": "無言童子經三云有事福勝一將護正法二曰身知道心三曰未發意勸發道心是爲三功德之福不可限量",
    "破齋之緣": "要集云身之不堅如似壞瓶難持易破命如霜露不懼劫殃飽食長眠何異肫犬破齋夜食鬼道無殊",
    "破齋之報": "舍利弗問經云施主造寺設供有似出家人非時就食僧索食與者不計多少皆犯重罪入燒腸地獄及餓鬼食糞等",
    "牛食其稻": "乾陁衛王經云有牛食稻被折一角見王王會獸語王曰與殺彼牛曰無益我請王戒之王問何請問佛王與牛俱往問佛佛言王與牛曾作比丘來王持齋所感牛破齋之報所以爲牛償力",
    "提酪樹神": "法句喻經云須達供佛僧市買其酪一人提去與行見佛乃受食而齋歸婦見不食怪之須令食至夜破之乃感爲樹神手中出飲食施商人等不得生天也",
    "龍求齋法": "百緣經云王園有龍池忽出一果園監得之王知令日日送來監就池泣之龍現令爲王曰以昔與王俱作比丘我破齋感爲龍也與我求齋法免此報也王爲求之",
    "乘騎破齋": "遺教經云比丘乘車馬一日除五百日齋福一年十八萬日以知禁律入他見生謗除老病暫騎不犯",
    "破齋之頌": "法苑曰貪心未嘗滿福善未曾憂專求美飲食飽喫無恥羞昏塵未全拭心垢豈能除破齋常夜食辜負施難消",
    "語有八種": "瑜伽云一可喜樂二善開發三善釋難四分折五順入六引餘證七勝辯才八隨宗超答窮理盡疑",
    "尋伺爲因": "俱舍論云尋伺二法與語言爲因有此二法之地卽有語言無處言借初禪向上地法全無如言卽借",
    "語有五過": "瑜伽云一所得忘念二語前後相違三道理相違四天呵責五佛呵責語言帶過如是",
    "語善唯佛": "般若論云語言無過唯佛外道時有如食木蟲成字",
    "語依曲據": "十七地云與在家出家之衆應量語合理應時正直寂靜無非法語",
    "語不應時": "雜寶藏經云舍利弗與摩訶羅同齋是主人喜事俱集舍利弗食畢咒願常得如此主人喜與㲲爲施老比丘亦獲其利當求其語句日方度次遇齋主凶事併集老比丘食畢頌咒願常得如此主人大怒乃至被打",
    "當離諸過": "童子問經云不讚己身不毀他人遠離諸過如避火坑及似猛獸常樂寂靜名爲正語也",
    "語不差異": "金剛經云如來是真語者實語者不誑語者不異語者",
    "語不可妄": "法念經云甘露及毒藥皆在人口中甘露爲實語妄語卽爲毒",
    "語各有時": "弘明集云伯玉曰國有道直無道養甯武子曰有道則智無道則愚子曰可與言卽與言賢聖愚有時語言談論有意也",
    "戒言慎行": "辯正一云魯侯之戒無多言無多事多言多害多事多患",
    "說法流美": "顯宗論一云善語顯□文句語盡所知義語如實知語易解方便語修行出離苦語等",
    "國用師寶": "弘明云能言不能行國之師能行不能言國之用能行能言國之寶不能言不能行國之賊",
    "語作金聲": "華嚴經云善財童子語作金聲相者曰合有金一億如音可應金實有也學總四明藝窮八術",
    "道身之文": "弘明引左傳云言身之文莊子云言不廣不足以明道余欲無言其可得乎",
    "語人善惡": "正齋經云說人不善不善心生說人善心善心生故說人百善不說人一惡恐起忿意也然始雖微漸相資積是卽一善生巨億善一惡生巨億惡",
    "語有增觸": "般若論云人語因憂陀夷風上觸七處方語爲頂齗齒脣舌咽喉等俱舍云有增語觸能增語故",
    "愛憎不同": "華嚴經三十云毒害苦他等麁橫鄙惡語人常不喜聞風雅典則言令人多愛樂",
    "失言出衆": "罵意經云一入衆非法說法二所語不制三所爲不是四所問不如法不復與語牽出家外",
    "語不含食": "十誦律云六羣比丘在白衣家與衆同食含飯與羹而語流羹出口令比坐吐白佛佛制不得含飯語",
    "千金買語": "育王經云有國豐樂無所乏少王遣一人買國無者臣奉命賚金遍到諸國凡是貨者我國悉有當如之何忽逢一人稱賣智慧遂與千金而得一偈奉王王常念之後果得力耳",
    "聞慧殊勝": "處胎經云菩薩聞一言得百聞百得千聞千得萬如彌勒得百萬也",
    "善巧四種": "集論云一成就有情二圓滿佛法三速證通慧四道無斷絕如是語言等名爲善巧方便",
    "慰問病安": "瑜伽云如問疾者所受病寧可忍否氣無擁否支任不苦受不增有間乎如問安者少病少惱無諸災橫起居輕利飲食消乎",
    "讒言如風": "續高僧傳曰有人謗法融禪師人傳到山融曰向之所言總是風氣出口卽滅不可追尋何用負此虛言遠傳山藪無住爲本願不干心其故安忍刀劍無搖",
    "教事須漸": "根本律云夫事教須漸言無速",
    "二國談論": "慈恩傳云五印上內善言談處西南摩臘婆東北摩竭陀二國稱爲好尚書畫慕賢善有風韻有言談之美",
    "語有四過": "俱舍云一麁惡二雜穢三離聞四虛誑皆口業也",
    "語合理義": "正理云夫言者非尚於華辭貴在中理歌者非尚乎清響貴在其合節",
    "語有三四": "大集經二云一知義二知字三知說又一正語二了語三無礙語四不謬語又多語如說所言誠實發言樂聞矜愍衆生善知時節又莊嚴無二無滯無二生知了義又知俗語鬼神天龍乾闥婆阿修羅金翅畜生又無畏縮難會解脫如法廣說次第無常無盡等六十四語又云淨土衆生語如三百鐘聲",
    "論義五德": "瑜伽云一善自他宗二語具圓滿三無畏四敵對敦肅五應供無滯",
    "論十七地": "瑜伽論有十七地彌勒夜降閻浮爲無著說一五識相地二意三有尋伺四無尋唯伺五無尋無同六三摩呬多七非三摩呬多八有心九無心十聞所成十一思所成十二修所成十三聲聞十四獨覺十五菩薩十六有餘十七無餘地者如章品之類等",
    "論有七種": "雜集論云一體六種言等二處所王家有解人三依成立差別四莊嚴爲依正理而發論端五負謙言爲屈六出離觀得失七所作善自他宗好心利益他等",
    "論有六種": "論衡云一言論世間語二尚知所尚故三諍互相諍四毀憤怒麁言五順隨義之清淨決擇六教爲教導有情生慧解故如是善論等",
    "論以制矣": "雜集論云德慧菩薩與大論師共論邪正其外道至家而死令其妻來慧曰制汝制矣不言而去王曰何也言辭別矣",
    "佛爲床足": "西域記云大慢婆羅門將梵天及佛像割爲床四足有大羅漢名賢愛與之論義乃至吐血而死生身陷入地獄",
    "流汗淹地": "智論云有外道言無人聞我難者不汗流淹地來難於佛佛爲詰之外道汗流佛言汝視我有汗否慚而退去",
    "問同答異": "長阿含十七云阿闍世王見月滿夜與羣臣詣佛問於現報佛爲王說法王言我曾問諸外道皆言無也如問瓜答李",
    "問有五種": "瑜伽云一不解故二疑惑三試驗四輕觸五利益多人三善問二惡問",
    "諸論不一": "西域記云四毗陀論卽四明論間陀陀字字聲聲及可笑咒咒術術受記記世世相相祭祠願願",
    "天子問佛": "雜阿含經云有一天子問佛地重空高風疾艸衆有勝者否佛言有戒德重地我慢高空念疾風思想多於衆艸",
    "問答有四": "智論云一定答二分別三反語四捨置",
    "五明四明": "西域記云開蒙誘進先導十二章七歲之後漸受五明一聲明釋詁訓字詮目流別二工巧明伎術機關陰陽曆數三覈醫方明禁咒閑邪藥石針艾四曰因明考定正邪研覈真僞五內明究暢五乘因果妙理四明卽婆羅門所學一壽養生繕性二祠享祭祠三平謂禮儀占卜兵法軍陣四伎術禁咒醫方師必博究精微貫窮玄奧示之大義導以微言",
    "馬鳴懸刀": "馬鳴傳云佛去世後三百年或云六百東天竺人婆羅門種文談見稱天竺俗法論師皆執勝相懸刀在杖稱天下智士有一文見屈刎首謝之無能抗者韻陀山中有一羅漢名富樓那被屈伏之馬鳴遂依之出家後於印土製述第一",
    "外道自墮": "婆沙論一十五云有一外道名扇袟略聰明廣學是大論師爲論義故來入迦濕彌羅時有羅漢名伐素羅三明六通具八解脫學窮內外時外道立論一切論皆有報答覺慧若盡其論乃窮羅漢不答外道與歡喜爲得其勝羅漢曰汝言不答論已墮矣",
    "金篋問義": "雜事律云第四天宮壁上有書一偈多聞天王因往見之不會記來書自宮壁上彼有夜叉見而誦得告翳羅龍王龍王不會化作婆羅門持頌與金一篋解者卽與乃至見佛爲說等",
    "擔毛之士": "根本律云六衆與客同路客車軸折總施羊毛衆共與擔之行人見者嘲戲調弄爲擔毛之士六衆亦復弄調他曰我口豈空噉物耶佛知制戒不許",
    "戲弄婬女": "律云憂陁夷見一淫女貧下無人采顧而欲惱弄令人喚來曰我欲作事女曰可爾令臥或仰或側或伏卽以脚踢唾而弄之女怒毀之佛知制戒不許",
    "難陀被戲": "本行難陀慕天女方肯出家剃頭爲同梵行者曰汝是佛客作人",
    "寶海談對": "高僧寶海能演法也王紀作鎮每來終日兼宿寺中早起用水次紀曰日暉粉壁狀似城中風動刹鈴方知寺裏海曰遙看蓋動喜遇陳思忽聽馬鳴慶逢龍樹又梁命講帝自臨筵見海手執鍮石香爐帝曰法師斷貪非鍮不執海應聲曰陛下位居四海帽簪非瑇不戴帝大悅",
    "智方辯捷": "高僧智方講法華經海曾擊難曰三隅未升何謂智方尋聲曰旣誇汚池何稱寶海大笑而散",
    "富樓四論": "萬行首楞嚴經云富樓那白佛言我從曠劫來辯才無礙宣說苦空深達實相",
    "四辯不同": "俱舍云一法無礙二義無礙三詞無礙四辯無礙",
    "辯果之年": "立世論云有仙人養二小兒七歲與生熟二果生者棄熟者食仙曰我子堪教遂將至麥田令立其國爲王",
    "胎中聰悟": "要集云有牧牛小兒聞念般若歡喜愛樂後命終生長者家令母便能誦法如舍利弗羅什尊者等",
    "辯才無量": "要集云佛有五十種辯才廣如經說又云海大山高舟輕坐眇操刀易割製錦難成",
    "多士陳辭": "不拜王論云高宗情敦名教令拜君親慮爽通途許開朝論有謇諤之士人百獻詞社禝之臣爭陳顯論",
    "敏度辯對": "高僧支敏度爲瑯琊王茂弘戲之目深鼻高何爲也對曰鼻是面之山目是面之泉山不高不靈泉不深不清",
    "支遁雅談": "高僧支遁字道林寥朗三蔽融治六疵空洞五陰虛豁四大放鶴畜馬有辯雅談",
    "四辯七辯": "四分律云舍利弗具足四如前法義辭了了辯能伏外道七辯者一樂說二無滯三堅固四了了五不怯弱六相應七任縱又大集經二十四辯一不違師長教得捷疾不諂曲疾速離煩惱無礙無我行無滯離兩舌了說入因緣法甚深種種衆音具足嚴飾塔廟善莊嚴不捨菩提心無減護戒無畏施幢幡花蓋寶鈴妙偈恭敬尊長快說修習無量善根說譬喻不輕惡趣無壞勝施無量寶藏分別句義無盡言無粗獷得圓足講說法時無竟得無違以德淳淨順法律行法說不虛得不唐捐不怯於法不恃己德得斷衆疑不威逼他利應常省己過不謾彼缺分別文字不錯謬等潤衆生不望報悅可衆心受持大乘不求小乘問答方便不著我見入平等性降伏外道又善者不辯以道修身言不文又孟子曰外人謂夫子好辯曰孔子作春秋亂臣賊子懼我亦欲正人心息邪說距詖行放淫辭如夏禹周公孔子不得已而行予豈好辯哉又衆賢後進詭辯若流",
    "佛笑出光": "智論云佛笑五色光從口出表說妙法佛不妄笑常人笑者見伎樂嗔恚驕慢輕物事辦不應作詐僞希有等笑也",
    "笑如天鼓": "不空云神咒大笑如天鼓其聲美妙遠震如此",
    "笑不可極": "律云不笑入白衣舍也若有笑事不得大露齒齗高聲揮手當須強嚙齒作無常觀等或以衣覆面又十誦云小兒多笑比丘以手擊攊兒遂笑死佛制不許也",
    "笑不可久": "本行經四十八云舍利目連未出家時其至戲場見衆人笑舍利爲目連曰百年之後此諸人頷還能合否",
    "小笑伸情": "辯正云通人欣爾而沈吟久之曰千金易傾一言難吐听哂皆小笑也又甄鸞有笑道論又老子曰下士聞道撫掌大笑曰不笑不成道又晉陸雲有笑疾",
    "圍繞讚歎": "周迴曰圍坐遍曰繞談美曰讚觸事比喻曰歎供養恭敬尊重供也敬崇仰也尊敬甚也重尊深也",
    "辭親離別": "須大拏經云太子施父名象被貶入檀特山辭母曰願捐重恩保寧王體國事鞅掌數以慈諫無以自由枉彼天民忍不可忍",
    "責子令出": "釋迦譜云鬱摩王爲四子曰汝今得罪於吾不忍汝死咸速出國剋己圖生勿復闚𨵦同貽後悔",
    "三種離間": "根本雜事云知友不親近或復大親密非時從乞求三種須離間",
    "遠物不視": "要集云有惡意大臣被貶他國乃造寶篋安毒與隣國怨王令人使遠送於王善意大臣曰王勿自視先令人開不從毒觸而死",
    "不談彼短": "又薩婆多論云寧破塔寺壞佛像不離間他人說粗惡罪若說則破法身不問前人有罪無罪皆不得說",
    "壞他離間": "俱舍云離間語壞他朋友異相發言若實不實也",
    "六種呵責": "莊嚴論云一自由憂悔二他由失利養三天由失擁護四大師捨故五梵行人治故六十方人惡名出故",
    "六不可逆": "十誦律云師闍梨衆僧王大臣王法令皆不可逆得罪可責又孔雀王經云應合被罵呵責得脫應合呵責戰悚得脫由持經力故",
    "諫說方便": "孛仙人經云王問仙人誰工無過曰某王等皆有其過至於君亦有其過愛急性殺人君曰無人敢視我面今言我過令殺之也仙人曰我亦有過不合面責人非",
    "佛呵夭受": "律云夭受造三逆罪佛曰癡人愚人叱呵調達等也",
    "亦成麁雜": "俱舍云呵罵風雨非情等",
    "呵責羯磨": "四分律云有二比丘互興鬬諍共立朋黨語如刀劍僧乃與作呵責解諍羯磨不解卽擯",
    "四喻呵責": "涅槃經云一如埿未有瓶二如瓶已破三各異如牛無馬如馬無牛四本無如兔角龜毛",
    "誑爲惑他": "憂婆夷經云誑僞活命以斗秤威勢欺誑於人又俱舍云誑爲惑他於人變形色愛憂苦惱精進等",
    "欺誑五神": "善戒經云一美音二實語三質直四直答五和合語皆神名也不實",
    "詐不得信": "雜寶藏經云有老婆羅門而娶少妻而復有私前家兒小落火不救曰我誓不近第二男子我貞潔令夫信故後老婆羅門見與人共爲非法持寶捨妻而去不抱他男子以草還主人鸛鵲詐銜艸外道恐傷蟲",
    "謬有八種": "善戒經云一性二分別三聚四我五我所六愛七不愛八非愛非不愛皆是虛謬不實",
    "詐人假鍮": "出曜經云懷僞之人如假鍮言金談論顏色出言成章聰辯無礙衆覩拭目也又云如猪愚者衆標首受人供養施主禮覲佯佯坐禪如猪在圈當受屠割捨身受報亦如是也",
    "畏子被誑": "雜事律三十云有居士子年長白父持寶欲商貨他方父曰我子若便令去被外方淫惑誑誘如何且先令往自所錄淫女邊學陰私論與男女通私密矯誑難知之事學經時歲報曰我已知矣當欲歸遊方母曰善學更且審諦子曰我已盡知母曰當可試之乃以紫礦汁綿團曰汝若定去我打頭破子見紫礦汁如血真爲頭破曰母若苦留我當未去次又欲去詐入其井井先安物次又令食吐皆被誑也",
    "謗毀像教": "萬行首楞嚴經云有被魔入心故毀謗佛像言是土木經是紙葉自言身內有佛皆死入地獄謗毀邪見",
    "謗毀聖人": "雜寶藏經云駝驃比丘聖人五指放光能分僧物彌多比丘自薄福偏得惡食與妹爲計謗駝驃有私乃入火光定焚身入滅",
    "謗聖兄弟": "金藏經云有一輔相令三藏比丘造寺極重畢功已曰我有兄在道請住曰得之施主重兄與細氈弟得之粗弟乃怒兄謗與女人宿兄旣被謗現通入滅",
    "謗讟實力": "根本律云實力比丘是大羅漢因分僧物被慈地比丘與妹爲計謗近非法佛知問之此無根謗",
    "謗毀邪定": "發智論云若應謗而譽及應可譽而毀彼口集殃禍必不安樂",
    "誣謗聖賢": "孛經云道人賢德與王治國有四佞臣共爲謀謗將金寶與君之母說王請去道人王不忍拒遂薄禮之道人知已辭王入山修道",
    "誣謗殺人": "孛經云佛到舍衛國異道咸嫉有一女人曰我有其計往來佛所詐爲聽法一月後殺我在祇園埋之謗佛殺我外道依言遂雇人殺之人共知之後受雇者嫌物少自敗",
    "謗毀比丘": "異相云有女人在窯避雨而宿目連後至不知被人謗之目連現通曰有如是神力而行欲乎謗乃止也",
    "妄語十過": "般若論云妄語十種過一口臭二善神遠離非人得便三有實不信四智人譏議常不參預五常詎誹謗六人不所敬若有教勑人不承用七常多憂愁八種被謗因九死入地獄十爲人被謗",
    "妄語羅云": "般若論云羅睺羅小智慧未深不知護口人問佛在否在言不在佛知令覆澡盤致水不能佛言妄語覆心道果不入亦如此也戒之",
    "妄自誑身": "般若論云妄語於見聞覺知先自誑已然後誑他卽自欺也",
    "野干兩舌": "根本律云有師子兒飢至其雌虎乳兒處虎亦乳之後師子知與雌虎爲兄弟姊妹二子便令爲兄弟後二兒長成有野干常隨其後得其餘食一日食闕乃思其計令教相鬬私爲虎曰師子欲害汝也當須防之又爲師子曰虎欲害汝當要知之二各懷疑罔知所以一日共議言自野干乃共食之兩舌自害也",
    "盤特不聰": "萬行首楞嚴經云盤特曰我曾誦一偈百日不通得前忘後得後忘前或云笤掃二字又雜阿含云世典外道見盤特曰卿字何曰不問我義何問我名曰答得不曰我常與天帝梵王論義何況汝盲無目人乎世典曰眼盲與無目何殊特不能答空中現神通舍利觀見隱身爲盤特代之下問曰汝是何人曰我是男兒大丈夫曰男兒與丈夫何別外道不能答而退矣",
    "不知有八": "百論云遠不知如他國近不知如眼睫根壞不知如盲聾心不住不知如心亂細不知微塵障不知如壁外事勝不知大水少鹽相似不知如一粒米投大穀聚也",
    "令用其算": "僧祇律云少年比丘不解時事日月黑白聽用算子記數等",
    "滅諍有七": "阿含云一面前止二應憶念止三不癡止四自發露止五與毗尼止六與展轉止七與棄如糞止也",
    "鬬諍無識": "瑜伽云不相數正法名聞宗族可愍善友德有恩親友皆不數也",
    "尼乾鬬勝": "觀佛三昧經云佛初成道尼蓮河邊有尼乾與佛鬬勝坐變一樹以根繞七帀佛爲伏彼化須彌山根繞七帀伏勝止諍而去",
    "鬬諍言訟": "毗尼母論五云二人言鬬共助名諍聞徹名言各說辭理名訟又說文云二口爲言卽二二名",
    "止諍行籌": "俱舍云大天五緣惑衆昇座誦或先述一偈攝其五見於是聖衆咸呵咄哉愚人三藏教中都不有此於是致諍分作二朋從夜至明鬬諍不已大臣長者相次來和乃至國王是非莫辯大天曰戒經云應用多人語乃行黑白二籌多者爲是於大天衆多因此乃分二部又律云七滅諍等",
    "破惡見論": "西域記云奘法師造破惡見論戒日王爲小乘師曰日光旣出則螢燭奪明天雷震音而鍾磬絕響破外道見伏小乘師",
    "出三藏記": "僧祐律師於宋齊梁三伏述出三藏記十六卷諸經目錄五卷弘明集十卷諸經論序及碑銘目錄皆在記中實爲得大總持位階賢聖若匪如是何置斯焉",
    "十門論難": "釋復禮造解文學權無二難一維摩手取如來以下要上答以理可屈化緣是同無理而呼疋夫不動二龍女成佛權實有過三五十小劫爲如食頃難四神光寶蓋此士不見難五提婆善星爲惡救異難六提婆勸人殺父而與受記作佛七頻婆供佛有難不救八般若法華各稱第一九佛滅受供不定十輪王不化此方皆王餘州難復禮皆有答辭在論不錄",
    "論造千部": "西域記云天親菩薩造大小乘論一千部爲千部論師此土慈恩造疏百本",
    "琳公造論": "法琳造辯正理論八卷破邪論兩卷詩賦啟誄頌碑章表三十餘卷極品藻之名理盡相之根源序云法師姓陳太丘長仲弓之後內諳三藏外綜九流旣善緣情最精體物篇章婉輝華郁郁間縟錦之文飄飄聳凌雲之氣弘福寺法琮造傳三卷名琳公別傳",
    "中觀論": "龍樹菩薩造叡法師作序五百偈以中爲名照其實其論爲稱盡其言理目之爲觀",
    "僧伽羅": "高僧傳云僧伽羅刹經卽人名此明佛行將遇罽胒吒王佛滅度後七百年出世當自入滅立樹下手把枝葉象挽不倒生知足天述此經也",
    "菩薩造論": "西域記云龍猛造造百論龍樹無著造瑜伽師地",
    "王子述圖": "法苑云南方天子張璵撰祇桓圖經一百卷第三子南方天門智炬王兒北方天王子十六郎造五精舍記五百卷各在本天未入藏矣",
    "高僧著述": "宣律師造釋迦譜八卷及方志二卷慧立述慈恩傳藏之感疾後彥琮箋爲十卷弘明集沙門僧祐魏興和三年辛酉寶髻經與大將軍開府儀同三司御史中尉渤海高仲懇鄴城金華釋義淨三藏作金剛九喻頌在論後光扶大教梁會稽嘉祥寺惠皎撰高僧傳十四卷釋法濟造高逸傳釋法安列志節傳釋寶明造遊方法安弟法進通撰論傳釋道宣作續高僧傳三十卷大雲寺圓輝造俱舍論疏六卷賈曾侍郎請及懷遠律師等請道世宣律師弟造住西明寺字玄輝著珠林一百卷朝議大夫蘭臺李儼字仲思造撰序名法苑珠林衆經序三藏兩表太宗許製蓋聞二儀有像者是三藏表謝御答朕才謝珪璋志慚傳達至於內典尤所未閑昨製序文深爲鄙拙勞師見謝胡益厚顏又高宗在東宮製序云夫顯揚聖教非智無以廣其文等三藏啟謝曰聞七曜摛光憑高天而散景九河洒潤因厚地而通流是知相資之美處物旣然演法依人理在無惑伏惟太子殿下發暉睿藻再述天文讚美大乘莊嚴實相珠迴玉轉霞爛錦舒將日月聯華與盛英而含韻奘輕生多幸沐浴殊私不任佩荷答曰治素無才學性不聰敏內典諸文殊未觀覽所作序記鄙拙尤多忽得來書褒揚讚述撫躬自省慚悚交并勞師等遠臻深以爲愧",
    "慈恩碑文": "高宗御製勑太尉公長孫無忌以碑文宣示羣公其辭曰朕聞乾坤締搆之初品物權輿之始莫不載形厚土藉覆穹蒼等朝臣等表謝在第八卷內",
    "世稱卓絕": "續高僧傳云襄州上鳳林寺梁朝有碑文是庾信作蕭子雲書世稱卓絕也",
    "碑從地踊": "高僧闍那斯在本國時見地裂踊出一碑云東土國名大隋帝名堅意立舍利塔帝聞君臣共喜遣五十人來尋之此僧卽一人也見隋帝大悅",
    "其碑高大": "續高僧弘智尊寫八部般若用崇屺岵之恩造碑一所高二丈四尺於至相寺山外實德寺莊前",
    "信士著述　二帝之作": "慈恩傳云三藏譯經論表請太宗製序及高宗在春宮時作二序立碑安衆經首三藏表謝高宗自御書碑文飛帛爲額絕妙也",
    "陸澄續法": "宋明帝勑中書侍郎陸澄撰續法論目錄序列篇立次第兼明衆義十六袟一百三卷澄博識洽聞苞舉羣籍",
    "迦葉碑文": "寶林傳云大唐朝請大夫行尚書司門員外郎張文成撰",
    "內德三篇": "廣弘明云門下典儀李師政著內德論三篇言十力三乘汲引勸善二石有僧政虐三王無佛年永亡秦者胡亥興佛者漢明等又王巾作僧傳號爲僧史郄景張孝秀陸睦各各造名僧傳",
    "諸王著述": "齊竟陵文宣王述三寶記讚梁晉安殿下綱上菩提樹讚序武帝批答讚佛功德極有三業之善所言國美不無綺語之過",
    "勑明幽顯": "弘明集云隋文帝勑秀才儒林郎侯白撰旌異傳二十卷敘感應事祭酒徐周卿撰才命論二卷明三世因果翻經學士劉憑撰內外旁通比校數法一卷斐野子撰高僧傳十卷文極省約臨川王義慶造宣驗記王琰造冥祥記劉俊造寺記釋曇崇造京師寺記王延秀造感應傳偘造搜神記牟子有理惑論齊巴陵王文宣庶子造千佛願文繡像頌捨身序釋迦十弟子讚西方九相法詠歎德佛牙各有讚自寫經九部齊建元王常供觀音有靈著冥祥記十卷西河王從弟安陽侯蒙遜天才特拔諸因獨步誦半億偈號爲人中師子王巨作新章序比天大首領李無譯不空𦋀索王隱爲不拜王論序琳公別傳弘福寺釋法琮作李懷琳作序詳夫太極元氣之初三皇尚匿木星火帝之後八卦爰興等漢武帝別國洞冥記臣郭子橫撰四卷又古今注晉大傅崔豹字仲熊撰七章又內典博要虞孝敬作徵應傳祖名作搜神錄陶元亮作旌異記侯君素作法寶連璧蕭綱作又太清中虞孝敬者學周內外撰內典博要三十卷該羅內外條貫釋門諸有要事備皆收錄頗同皇覽類花之流又晉祭酒徐周卿撰通命論兩卷卿以文學之富驍達玄儒亦明三世因果又涇陽學士劉憑撰內外旁通比校數法一卷",
    "儒道九流": "正理云漢藝文志云全身保國凡有九流一儒流謂順陰陽陳教化述唐虞之政宗仲尼之道二道流謂守弱自卑陳堯舜揖讓之德明南面爲政之術奉易之謙謙三曰陰陽流順天歷象敬授民時四法流明賞勑法助禮制也五名流謂正名列位言順事成六墨流清廟宗祀養老施惠七縱橫流受命使乎專對權事八雜流兼儒墨之銓含名法之訓知國大體事無不貫九農流勸勵耕桑備陳食貨遵其道也可以安庶品行其事也可以利國家政道備矣於民是矣",
    "九流九錄": "佛教九流亦名九錄一真詮蓋方等之中心諸佛之要觀事無不統理無不窮其言巧妙其義深遠也苞十山之奧行總八藏之玄文緣覺涉求迷同汎海聲聞在聽恍若闚天此華嚴之弘致也裂見綱之宏宗破邪軍之要術珠清濁水藥現深藂迷乳之色旣分迴天之醉俄醒樂因克滿常果仍圓斯涅槃之極旨三獸混迹一乘總轡衣珠已現髻寶仍傳十無上之冲觀四安樂之妙行鑒多寶之所爲悟長者之本心乃法華之會歸布此十如實茲四絕卽色非色離名無名超超乎泛六度之舟濔濔焉登三空之岸謂般若之玄鋒也理之苞舉在此四焉",
    "二曰權旨": "世雄方便之教誘五濁之衆逗三乘之機接疲侶而置化城引窮子而持糞器如來沒後迦葉集經所謂四種阿含八部譬喻本生本事之旨貫花散花之談王宋之所分判安叡之所編錄爲線爲緣散說部帙彌多",
    "三曰戒品": "代佛爲師訓僧令範亦如出必由戶濟尅待舟蓋萬善之梯基五乘之脚足或約時約處隨事隨根致有七聚別名五篇殊旨開遮之說旣異輕重之根靡同天竺流行乃分五部中華傳習今有四焉迦葉創其綱維崛多分其條貫教訓正俗旣非禮不成滅惡生善亦非戒不克佛在受持爰因憍梵滅後傳授實啟波離實三業之司辰六根之御史也",
    "四曰禪門": "三學修心之紀也能爲得聖之因最稱盡漏之要是以聲聞繫想則水淨心池菩薩薰修則花開意樹禪能發慧佛有誠言四等六通憩禪林而始就八除十入依定窟而方成智度論云以禪定力服智慧藥得其力已遂化衆生復置世界於一毛凝海水爲五味故曰緣法察境唯寂乃照其斯謂歟",
    "五曰咒術": "衆生滅罪之訓毒害消伏之方挫慢摧凶救危起死如禪提逐鬼若先勑駈神六字之除災七佛之護命反常命道因物成務濟世之術孰若是乎",
    "六曰論部": "摧邪立正釋滯開朦之義府也良以代移正像人變醨淳直路難登邪途易入致令雪山採藥爭收毒果深水求珠競持瓦礫故有通法聲聞傳燈菩薩折彼邪論申此正經鯨鯢旣剪五翳所以云亡雰霧廓清三光於焉遂朗古錄序云至聖繩墨曰經若有論義則易解旃延以深了實諦創犍度之文諸聖以富洽名理繼婆沙之說次則成實毘曇鋒頴頻發考而詳之蓋小乘英華也至於建無畏幢馬鳴標其稱首然正法炬龍樹統其機源百論破外以開述中觀袪內之偏執十二玄門之精旨摩訶衍義之宏深茲大乘教之棟幹也",
    "七曰注解": "就文現義述而不作之儔並立像以取形卽事而出理若生肇之註淨名支陸之訓般若屬詞灑落抗意標奇昔仲尼旣沒寄微言於荀孟大覺已逝傳法印於通人高山仰旨實開矇滯",
    "八曰章疏": "舉網提綱拾遺補闕通一部之文義亦所以備遺忘也大法初度未遑解釋衛安帛遠創肇玄章自斯厥後競撝談柄至於憑敷大品受亮涅槃集鏡毗曇靜林成實何但詢省意深固亦義周文狹猶丹青之寫狀若水鏡之圖形並懸諸日月足稱鐏俎矣",
    "九曰傳記": "釋門記事之書加班馬述作陳范脩文王隱之序晉儀袁宏之著漢紀斯並治民小術動碩學之奇才忠孝片善搖史臣之芳翰况三達易隱八乘難思卓朗擅其嘉聲法門播其清辯帛祖旣方諸嵇阮支遁亦四彼王何高逸隱節之文遁世遊方之錄十科道世之士五部利物之賢美德形容簡素斯在尋法王垂範爲苦輪之生旣病有萬殊故藥非一準致使諜盈天府偈積龍宮香象八億負初分而莫勝羅漢五千閱散花而靡遍况乎數塵寶軸點墨玄言十地覩而未詳八恆觀而不測豈儒道名法之類然擬議其恆海之門乎",
    "初自梵王": "慈恩傳云文字始自劫初梵王說五百萬頌舊云毗佉論卽聲明論帝釋又略爲十萬頌又北印土婆羅門都羅色波胒迦仙人又略爲八千頌又南印土婆羅門略爲二千五百頌並是西域文字音本文字相助復有記論一千頌又有字體三萬頌字緣兩本五千頌又五百頌字體八界論八百頌有十八囀音二十囀聲復有二十四囀聲一切文字多用八囀卽體業具爲從屬依呼等",
    "文字之理": "法苑云夫文字者以神理無聲因言辭以寫意言辭無迹緣文字以圖音故字爲言諦言爲理筌音義合符不可偏失是以文字應用彌綸宇宙然迹繫翰墨而理契乎神昔造書之主凡有三人長名梵其書也右行次曰佉盧其書左行少者蒼頡其書下行梵佉盧居天竺蒼頡中夏梵天取梵大蒼頡方於鳥跡共有其六十四書如經明",
    "真丹初興": "正理云天皇九紀之前書契未作大昊六爻之後文字乃興自爾以來漸弘載籍前賢往聖皆著典墳揖讓干戈備陳篆冊所以左史右史記事記言直筆直書無矯無妄書史作矣",
    "郭迻重述": "經音類決序云昔軒轅黃帝初召蒼頡始制文字蓋依類鳥迹故謂之文其後形聲相益卽謂之字著於竹帛故謂之書周禮八歲入小學保氏教國子以六書一曰指事視而可識察而可見上下也二曰像形畫成其物隨體日月是三形聲以事爲名取譬相成江河是四會意此類合誼指揮武字是五轉注考老是六假借本無其字如令長是自秦後有八體一大篆二小篆三尅符四蟲書五摹印六署書七爻書八隸書又先賢造字案說文有一十三萬三千四百四十一字又諸佛經其字更多就梵音翻譯時借聲而作也約部類有二百五十九部",
    "諸賢著述": "王儉七志四部書目言文字者凡二十九部九十九卷字書千卷纂文三卷三蒼三卷三篇李斯造上篇司馬相如楊雄造中篇賈魴作下篇蒼頡訓詁二卷杜林作三蒼訓詁三卷張揖作右三家解今一卷埤倉二卷張揖撰廣蒼二卷合楚恭撰說文十五卷許慎作古今詁訓三卷張揖作雜字一卷周殷作錯題字敘一卷張揖作古今奇字二卷郭訓作字屬篇一卷賈叔作詔字定古文官書一卷黃門郎呂宏作雜字解詁四卷周成作又作解字要一卷字指篇一卷郭訓作鈔上雜字二卷周成作字林七卷呂忱作雜字音七卷王延作又作文字要一卷說文音隱四卷要用字花一卷葛洪作聲韻十卷李登作韻集十卷呂靜作字指二卷李彤作四字同音一卷文章音韻三卷告幼文二卷顏延之作篆書周宣王太作史籀作後爲今隸書等",
    "聲明文字": "西域記云遂古之初文字繁廣時經劫壞世界空虛長壽諸天降靈道俗由是之故文籍生焉自時厥後其源泛濫梵王天帝作則隨時異道諸仙各製文字人相祖述競習所傳學者虛功難用尋究命壽百歲之時有波你尼仙人志學博物愍時澆薄欲制浮僞刪定繁猥遊方問道天遂助焉乃作千頌三十二言一頌總括文字乃上於王王令習之通者賞千金錢",
    "天竺之源": "釋迦氏譜云自鳥迹科斗篆隸六書八體史籀程邈二蒼三雅許慎說文字林字統本乎九千○○梵書二十八部六十二種十四音等",
    "金字瑠璃": "寶樓閣經云寶樓地○空現瑠璃上有金字書此真言也",
    "結空成字": "甄正論云靈寶曰雲彩霞光結空成字煙暉霧液聚之於氣爲文芒垂八角字方一丈海○之論蝸角之虛",
    "其字皆現": "十住論云佛髮指文中皆有德字安字喜字文相現玉扆文采",
    "文字無盡": "法集六云文字者義無盡相又不空罥索文字以青瑠璃朱書在金葉又欲見大龍赤銅葉上鏤寫金色文字加持白蜜一百八遍濃塗字上卽得見也言辭清巧等",
    "字義炳然": "上生經云如百千日上至兜率陀天其身舍利乃至身圓光中有首楞嚴三昧般若波羅密字義炳然",
    "藉義如薦": "音義云藉茨夜反案說文云藉猶薦也釋名云所薦藉若云籍祥易反簿也長一尺二寸竹牒記人之年名字物色懸之宮門案省相應得入傳者何也凡傳者以木爲之長一尺五寸書符信於上又一版封之以御史印章所爲期信如今之過所簡牒也編也有所別也牘以木作也禮櫛也編之如櫛齒相次又名也署也書之於上槧斷木爲之長三尺七豔反又七廉反才敢反三呼也",
    "名譽利養": "戒經云名譽及利養死得生天上者蓋因持戒等",
    "名稱高遠": "維摩經云名稱高遠逾於須彌名有高不遠遠不高至今所聞藝士如魯班僧繇佛卽高而復遠遍大千盡未來世等",
    "往昔多貪": "萬行首楞嚴經云彌勒於燈明佛時曾爲比丘心貪名利佛令我作心識觀令除遺之",
    "提婆獲利": "雜阿含云阿闍世王與五車食日與五百比丘見白佛佛曰此人自壞亦復壞他芭蕉生果死盧竹實亦然駏驢受胎死士以貪自喪",
    "名利無厭": "法華經云多遊族姓家棄捨所習誦貪著利養故號之爲求名",
    "霜雹梵行": "莊嚴論云有比丘說法獲大名利同梵行者謗之弟子聞已白師曰命彼人來與其所有之物弟子曰此人是怨何以與物曰此人能遮我霜雹壞福田種名利也",
    "名利之患": "雜寶藏經云利養名譽破戒皮定肉智骨善心髓",
    "名利難解": "般若論云名利如毛繩縛人破皮斷骨終不能解也",
    "二醉之本": "莊嚴論云一貪色財二他稱讚此二能醉心",
    "殺子截鼻": "百喻云有婆羅門爲利養故抱自七歲小兒告衆人曰此子却後七日當死也爲顯智能七日後當自殺子又云有人妻美鼻陋見好鼻者截來手安自妻面上去自妻鼻旣不相著虛受其苦如愛名利學他有德轉自醜也又老子曰名與身孰親身與貨孰多名遂身退財多害身",
    "不誦外書": "四分律云六羣比丘爲求名利誦外道書安宅吉凶符書咒枝節咒刹利知人生死學諸音聲佛不許作皆是邪命",
    "書目之源": "正理云汲塚漆書孔壁殘經六書七籍百氏九流凡有一萬三千二百六十九卷五百九十六家三十六種出漢藝文志樂章別有三千三十八卷只孝經依搜神記五十九卷論語記諸善言毛詩諷諫尚書詔策周易吉凶三禮尊卑三傳戰國山海丘陵三史古今三蒼文字乃至文德御書四萬四千五百餘卷哀江南賦云梁元帝手燒十四萬卷書韓非老子墨子莊周管仲孟軻平仲大戴小戴大冠小冠二馬兩班玄晏抱朴蔡邕劉向孫盛王充阮氏七錄王家四部又劉杳顧協等一十八人於花林苑中纂要語七百二十卷名遍略又有壽光苑二百卷要錄六十卷類苑一百二十卷",
    "惠印之源": "惠印三昧經序云王僧孺爲建安殿下迷此經來意皆書比爲違和時南海郡河規以歲協洽律月黃鍾天鑒十四年二月十三日採藥於豫章胡翼山見一長者面青徒跣年九十采鬢長五寸髭長三寸耳至肩眉長三寸手爪黃色毛長二三寸語清響脣甚赤著赭布帔手執此經寫以流黃軸用淳漆投之於規令與建安殿下兼言姓字令其說齋如不會意及儀下問定林寺副公公戒行精苦悟解無爲",
    "支道林書": "不拜王論云桓玄大尉書曰楚莊周詣魯哀公曰孔子博徒三千學天文者戴員冠攻地理者乘方屨周請試之唯孔子一人此意當欲沙汰無道業僧卽支道林發此意",
    "如鐵石榴": "根本律云目連問長者子曰讀何書曰韋陀目連曰此書如鐵石榴用功不少食無用處",
    "讀誦通利": "報恩經云天受出家常懷嫉妬雖讀誦方等經六萬香象不免無間地獄苦報",
    "詐將書來": "本行經云菩薩將成道時魔王詐作書言太子已死令使送來與淨飯王又與佛天受奪住其位殺釋種等佛尋知令使報父王",
    "經書詐作": "西域記云有二國共戰不息民困兵疲王遂詐作經書藏在山樹後稱夢得令取之看再戰尅勝",
    "印土書來": "慈恩傳云戒賢上足智光令法長寄書兼白㲲二張法師亦寄廻書法物等",
    "書令罷道": "姚主與羅什令僧遷恆標罷道佐治曰獨善之美不如兼濟之功自守之節未若極物之大嚴子頡頏於光武君平傲岸於蜀肆周黨辭祿漢朝杜微稱聾於諸葛此皆尚偏耿介之士什發書方免也",
    "造論借書": "琳公欲造辯正論時發書於房玄齡相公借子史有書許借在傳蔡國公杜如晦亦有書答等又衆賢臨終致書天親責躬謝咎",
    "傅大士書": "正惠白國主菩薩今修下中上善希能受持上善略以虛懷爲本不著爲宗忘相爲因涅槃爲果中善以修身爲本治國爲宗天上人間果報安樂下善以養護衆梁武延之居鍾山定林寺",
    "拓跋獻書": "廣弘明集云魏拓跋珪與朗公書素二十端白氈五十領銀鉢二口晉天子司馬昌明書五色珠像一軀明光錦五十疋象牙簞二領金鉢五枚秦符堅紫金數斤青綾三十疋奴子三人燕天子慕容垂絹一百疋袈裟三領綿五十斤南燕慕容德絹一百疋并假東齊王兼奉高山莊二縣割屬朗公秦天子姚興寶臺一區金浮圖二級經一部皆有書上朗公也",
    "檄魔露布": "竺道爽爲檄魔文及太山文爲於受殺祭無福蒼生智靜檄魔文露布",
    "曇遷儒宗": "高僧曇遷每言大小兩雅當時之諷刺左右二史君王之事言禮序人倫樂移風俗無非耳目之翫也其勢亦可知之未若李莊論大道易辯陰陽可以悟幽微可以怡情性並佛教節次也",
    "詩書難紀": "法苑云九河流跡策蘊靈丘四徹中繩書藏羣玉亦有青丘紫府三皇刻石之文綠檢黃繩六甲靈飛之字哀江南云茂陵書三十卷梁簡文撰長春義一百卷照明三卷諸王傳三十卷謝客經三卷玉簡五十卷明符三十卷馬槊譜一卷碁品五卷又董卓移居載二十餘車書值雨所損百無一存",
    "六十四書": "瑞應經云太子就師學書師見太子不覺自拜太子曰世有六十四書欲以何書相教師曰不及又本行經云太子與諸釋童子鬬書太子能書疾書解多書",
    "能書盡妙": "辯正云梁中庶子西平安北將軍劉遵芝葉銀鈎之妙堪懸帳中龜文鳥足之奇信安臺上",
    "買江之碑": "續高僧傳云顗禪師買江曲千里爲放生池勑國子祭酒徐孝克爲文立碑於江濱其辭悲楚覽者不覺下淚煬帝至江表夢智者言及遺奇帝自制碑文立於江表",
    "惠林作論": "弘明集云何承天與宗炳書論白黑惠作論衆擯得免思益梵天云外道書有十八種類",
    "善書之妙": "慈恩傳云顯慶元年高宗親書慈恩碑兼作文寺額飛帛三品已上表乞摸打勑許三藏表謝云自結繩息用文字代興二篆旣形楷草勢異懸針垂露雲氣偃波銘石章程八分行狎古人互有短長不能兼美等",
    "子雲不加": "正理云陳吏部尚書廷尉卿毛喜志節高峻仁厚兼隆書逼二王學侔三賈自運寫維摩經梁世子雲不能加",
    "書之金葉": "大般若云以其言金葉上消青璢璃汁書般若經香花供養",
    "靈寶之書": "辯正云禹治水至汶德山見神人謂曰勞君乎禹知是神再拜請誨曰我有靈寶五符可役鬼龍事畢藏之禹功天下畢藏洞庭山至吳王闔閭龍威丈人得之問孔子子知之說非赤雀啣來",
    "古之善書": "三藏表云漢元稱善書史魏武工於草行鍾繇閑於三體王仲妙於八分劉䂙張弘發譽於飛帛伯英○子之流名於草聖該古賢之衆體盡先哲之多能謝高宗書表也",
    "太子書版": "瑞應經云太子將欲就學將好牛頭栴檀作書板用七寶莊嚴四掾以天種種殊妙香塗其背執至師所",
    "三萬八千": "法苑云有過去佛說毘尼書有三萬八千種百億四天下同此方書者最爲第一",
    "西國漢碑": "王玄策傳貞觀十九年二月十一日於菩提樹西勑使立碑典司門令魏才書朝散大夫行衛○○○尉寺丞上護軍李義表爲副使前融州黃水縣令王玄策○○",
    "詩名體義": "婆沙論二十六云詩名何義答謂如理轉變語業及所依巧便智此中詩者非所述詠但是所有能成詠法如理語業顯所起果卽是色蘊所依巧便智顯能起因卽是四蘊如是五蘊爲詩自性問於諸文頌何者是詩有作是說佛語非詩餘語是詩有說內教非詩外教是詩如是說文義相稱能引義利名詩詩謂翻此世間之頌",
    "淨師善文": "寄歸云義淨三藏師善遇能文時齊朝二月十五日法俗游神通寺齊王文學之士如林見誌公影請賦詩於壁遇爲首唱執筆於壁其詩便就不加其點諸秀士曰西施顯貌嫫母豈敢騁容詩曰上聖先茂列英聲暢遼海空谷自棲遲榮命誰相待萬古山川曠千年人代改不見了無生惟有丹青在",
    "龍樹作詩": "西域記云戒日王好詩龍樹爲王作詩王甚重之王出勑有好詩者令進得一百夾東印土月觀大士作歌詩令人讚詠又杜得迦王亦然又龍樹傳云菩薩作詩與東土王多述三寶勸行十善詩在傳多也",
    "淨業孝思": "弘明集云梁武有淨業賦孝思詩云慈如巨海孝若涓塵造志敬寺追遠寺劉鎮感醴泉竈下生長沙臨湘父未葬延火至抱丘不燒盛彥開母目邢渠生父齒",
    "才難聖高": "弘明云才不難卽賢不貴愚不笑則賢不高遠聲見陋於近耳孰能忘味於聞韶",
    "支遁才逸": "廣弘明云支遁贊佛詩八首詠懷兩首惠遠念佛讚晉王齊王梁武有述三教詩昭明善法寺有詩在傳不錄",
    "法度絕婚": "高僧傳云僧度未出家時先問楊氏女苕華花有文筆有相絕詩各五首云大道自無窮天地長且久等",
    "義淨雜言": "求法傳云義淨三藏至西土有雜言詩云游愁赤縣遠丹思抽鷲嶺寒風駃龍河激水流旣喜朝聞日復日不覺年光秋更秋得上祇山敬佛誠難遇况復持經受法往神州",
    "臨終之作": "續高僧頤法師詩曰幻生還幻滅大幻莫過身安心自有處求人無有人",
    "道會歸蜀": "高僧道會與長安諸德別詩云去住俱爲客分悲損性情共作無期別時能訪死生聞者墮淚",
    "琳公上頌": "正理云唐武德元年命僧道四十九人於太極殿七日行道散席之日設千僧齋琳以釋道二教同處宣揚頌曰緬尋曠古逖聽元皇同時作訓用智垂芳等二十韻又上繡像頌云於爍上帝天策我君乃神乃聖允武允文就之如日望之如雲禎符輝煥美氣氤氳光宅天下攸序彝倫十二韻",
    "詩伸惡意": "別傳云禁內時雍州司公毛明與琳公詩云冶長倦縲絏韓安歎死灰始驗山中木方知貴不材琳公迴詩云叔夜嗟幽憤陳思苦責躬在余今失候枉與古人同草深難見日松逈易來風因思得意者誰復免窮通又言志云草命如懸露輕生類轉蓬所愁明夜月難更與人同又被謫與諸僧別云僕秉屈原操不貪漁父篇問言蓬轉者答道直如弦又有屈原辭等",
    "山翁之篇": "正理云有無名野老詠懷云元叔世位早長卿官情寡二項且營田三錢聊飲馬懸峯白雲上桂月青山下忠心欲有言未得亡言者",
    "息貪心頌": "婆沙三十四云趣求諸欲人常起於希望所欲若稱遂心便大歡喜諸欲若不遂惱壞如箭中王悟曰儒童賢寂靜能益諸世間有智能遍知貪愛生衆苦有智言應作不作不應言智者應遍知有言無作者又天河素羅迴施頌阿含云舍利弟子善和羅作善諷誦令影勝大王象馬不行",
    "儒墨可尚": "辯正云儒也在乎家居理治長幼順序不驕不亂盡忠盡孝大則配天地小則正身節用絕政閨門之內流恩僕隸之下",
    "墨翟耿恭": "破邪論云傳弈曰犧農軒頊治合李老之風虞夏湯姬政符周孔之教雖卽聖有先後道德不別若有沿革治術尚同竊聞八十老父擊壤而歌十五少童鼓腹爲樂耕能讓畔路不拾遺孝子承家忠臣滿國然君王有難則殉命以報讎父母有痾則終身以侍側豈非曾參閔子之友庠序成林墨翟耿恭之儔相來羽翊",
    "學有所處": "虞置上庠夏開西序殷稱碩學周設東郊闕里聚徒華陰立市石渠黌堂闡堂",
    "稽古從師": "正理學無稽古困在師心不能擇善固迷已而乃守株待兔學之遠也",
    "潛名改服": "俱舍云世親欲學婆沙恐有宗忌憚改迹易服更多時經四載屢以自宗頻破他部",
    "重古輕今": "破邪云俗儒好長古而短今言儒則談前而薄後不非古之虛美責今之實論信久遠之僞辭忽近今之實事不知指馬之要而競儒墨之談膏肓之病故難治矣",
    "炳燭之學": "說苑曰晉平公問師曠曰吾年七十欲學恐已暮矣曰何不炳燭乎臣聞少而學如日出之陽壯而學如日中之光老而學如炳燭之光孰與昧行平公曰善哉又論衡曰手中無錢而之市決貨貨主必不與也夫胸中無學亦猶手中無錢",
    "學問之大": "孫卿子曰不登高山不知天之高不聞先王之道不知學問之大君子之學入乎耳著乎心布乎四支形乎動靜小人學出乎口入乎耳",
    "僧範府庫": "法苑云齊鄴城大覺寺姓李平鄉人善解羣書時稱府庫常講華嚴十地感雁來聽",
    "絕學無爲": "永嘉云君不見絕學無爲閑道人不除妄想不求真無明實性卽佛性幻化空身卽法身又老子云聖人學人所不能學人學智詐聖人學自然人學治世聖人學治身守道又曰日損",
    "視內撮囊": "莊子曰人而不學謂之視內學而不行命之曰撮囊",
    "得金棄野": "列女傳曰河南樂羊子嘗行道得遺金還與妻妻曰妾聞志士不飲盜泉之水廉者不受嗟來之食况拾遺求利以活其身汚其行乎羊子慚棄金於野勤學",
    "三學聽之": "文子曰上學神聽中學心下耳",
    "法琮嗜學": "傳云稟氣星辰體道乘羊之歲資靈海岳育德舞象之年志等澄蘭誓摧邪而納慮器均安遠弘正教以爲心至若持線金章貫花玉疊妙窮宗致曲盡幽微然而聽覽之餘游情子史綜括黃老包吞儒墨每以琳公雅作分散者多詢諸耆舊勒成三卷目別傳焉",
    "葉紙素皮": "瑜伽云或以素紙用寫經書讀誦受持及葉板竹簡等書寫流通令法不滅印土多用貝多樹葉也",
    "皮以代紙": "般若論云有王求法卽施鹿王十二年中了不可得有婆羅門言如能以血爲墨以皮代紙以骨爲筆說王聞歡喜爲重法故依言爲之",
    "紙筆奉施": "四法經云所爲財法紙筆施於法師發善心讚歎",
    "紙五十幅": "高僧傳云異士賈逸隋仁壽中惠暠法師逸與紙五十幅曰因此免矣後暠果被人連累禁勘紙盡而免逸之先知異也",
    "前佛經異": "法苑云迦葉佛時震旦一人書大毘尼及修多羅藏用金銀作紙而書",
    "筆代削木": "甄正論云紫筆者紫毫毛也彤筆管赤或用朱丹筆化筆麟角管筆戴筆簪筆筆耕始於蒙恬用翰天鷄毛羽後兔毛前用削木或竹爲槧爲筆或爲之觚槧卽牘類禮卽鱗次也百鼠鬚筆",
    "筆用牛毛": "童子問經云當用牛毛爲筆金筆釋迦譜太子七歲詣師手執金筆",
    "譬用鐵杵": "正法念經云譬如盡人用鐵杵爲筆盡麁惡事唯成地獄",
    "筆長三尺": "高僧敬脫善書大字筆長三尺其麁如人臂乞書者一字而已東都門額皆脫書之一賦筆就更不修飾也",
    "育王畫筆": "善見律三云育王欲畫菩提樹與師子州王王自執筆畫磨雄黃石畫其南枝九畫生根一畫斷入金盆現神通而去曇延擲筆造般若涅槃疏訖曰若契理者筆於空住山神接住至今中條山有擲筆峯在焉又白筆古珥筆遺製腰帶劍首珥筆亦君子有文武之備焉問何以有文字便合有筆至蒙恬曰蒙恬造秦筆以枯木爲管鹿毛爲柱羊毛爲副所謂蒼毫彤筆用朱漆其管史臣用表赤心記事又說文云秦謂之筆楚謂之聿吳謂之律燕謂之弗又韓詩外傳云周舍爲趙簡子侍臣墨筆操牘常在君後伺其君過書之又㻶青白玉管之筆天所授者",
    "盡地種墨": "法華經云以三千地磨以爲墨盡地種墨",
    "墨盜佛燈": "正法念經云不得盜佛燈煙以爲其墨以自利故",
    "和之香汁": "正理云魏安豐王延明以香汁和墨寫華嚴經",
    "醫仙之名": "道地云古之醫仙者除恐長耳灰掌養言長有急教多髯天長蓋大首退轉憔悴太白最尊路面調牛歧伯醫伯扁鵲又云動搖和鬬鈴鳴月氏英子篋藏善覺調護目金禿梟雷鳴法財稚弟端正辭約黃金言談小兒迦葉奉慢皆仙名也",
    "耆域醫師": "耆域經云奈女端正七國王爭唯萍沙王得之而生域手持針藥囊生善醫也有小兒賣薪得藥樹枝見人五藏有女子死域問曰因何曰頭痛死以木示之見腦中有蟲大小相生食腦髓盡死域爲開腦取蟲三藥覆之七日重活女願爲婢域退之得金錢伍佰以報恩與師又有人習武造一木駕高七尺學蹁馬囚失而死域以木示之見肝翻却氣絕域開腹正肝三藥封之三日活願爲奴退之請金錢伍佰報恩於母又溫室浴經云奈女之子名曰祇域善治衆病死者更生喪車却還名聞十方",
    "君臣皆愈": "雜事律二十一云嗢逝尼國猛光大王患無睡之疾而自思惟今嬰此病日覺有增欲設何方令得瘳愈可召國內醫醫來亦多殺遂作書請祇域萍沙王極憂命子告曰彼王多嗔書欲相召如何域曰不能自護何曰醫請行無慮祇域至王曰何藥療我域曰此藥難得或遠或近從我五願王病卽愈曰何出入不障昏曉宮禁不障乘象出入藥至盡服王曰以域年幼五願皆許域至後宮見王國母間而問之王自何得我欲醫之母曰我因晝寢夢與人通覺已見一蟇極大從身而下因是有王域以醍醐與藥煎之水同令王頓服便睡半夜覺有蘇香惡吐王怒欲殺域已走乘象而出王令鳥飛乘葦山大象逐之至菴羅林山趁及域乃取山果自食其半與鳥飛食畢吐瀉不前三日舊患癩病亦愈却迥見王王疾亦愈甚大歡喜乃至寄書及異物謝萍沙王與域",
    "喻善獲報": "百喻經云有王召醫得愈王遂私令人至醫家鄉中與造宅舍牛伴羊羣奴婢金銀令無所少便令醫師空歸其心恨恨至家將近見牛羊等問曰誰有答曰醫師者至具見宅舍金銀奴婢大喜喻造善獲報",
    "醫父爲子": "法華經云有大良醫善知方藥有諸子等若十二十飲他毒藥父誑稱死方服妙藥如不修行佛滅留法又云若修醫道順方治病更增他疾或復致死若自有病無人救療設服良藥而復增劇等",
    "醫目淚藥": "莊嚴論云漢地王子患目有外國商人來王問彼國有醫人否曰有竺叉尸羅國有僧瞿沙王令子去太子至僧集人衆將十二因緣經說之衆皆雨淚以椀盛之洗眼王子眼却覩光明",
    "目連上天": "入大乘論云佛小有疾祇域已死生忉利天目連自往見祇域在歡喜園與天女同車遊戲見目連以手小禮不及下車目連以神力制之令住曰佛有小疾曰食酥",
    "醫腰目出": "百喻云有人腰僂求醫乃以酥塗用板壓直目出不止如人修福廣作營辨福未成而過已多",
    "醫不應學": "正法念經云比丘不應學治病以藥多殺蟲生貪故爲令食肥膩新肉命類爲藥",
    "貧富不同": "戲樂王經云良醫處方隨福有異貧者單方富者貴藥服令奏樂各不同也",
    "怨不令醫": "大集經云有人患目令怨醫之被以畢鉢未點求不可也",
    "劈腹觀病": "智論云阿育王病口中糞出王大夫人勑國內有此病者令集與藥有患者來與王病同夫人命入令劈其腹見有一蟲安盆與藥皆不能死後與葱乃死遂與王葱其疾遂愈王後與夫人攝朝之願乃至取太子目也",
    "倒生取衣": "付法傳云罽胒吒王妃產子倒生苦莫可忍醫爲解其胎衣方可生也",
    "王子大願": "異相云有國王子發弘誓願救一切病苦衆生我手觸彼身其疾皆愈後如其願乃知宿命至於身終焚身爲灰骨及士皆能愈病",
    "醫術謗佛": "智論云天受印足爲千輪文乃瘡痛不可止欲死阿難告佛佛至手摩卽愈天受曰淨飯王子不唯作佛若修醫道可活矣佛曰觀汝與羅睺等無有異",
    "聞香愈疾": "續高僧傳灌頂禪師在國清寺山下有病者來告師以燒檀香持法華經病者遠聞香愈",
    "張資投線": "高僧傳呂光有中書監張資文翰溫雅光甚重之資病有外國道士羅叉云能愈之羅什知疾不可愈遂令取五色線來什咒之燒灰投水却成其線卽死果然成線如言而死",
    "醫無返覆": "四分律云佛示患小疾令祇域醫之取憂鉢羅花三把藥薰咒之令就請佛嗅一把十遍第三至九飲水祇域忘言佛知自飲少愛水尋愈天龍人王四衆八部皆來問疾提婆達多詣域索藥欲看似佛皆來問疾祇域曰汝不消此藥曰不與我藥當斷汝命遂與服已身力不在病增身痛醫莫能愈乃念佛佛知以大慈悲舉網鞔手觸之尋愈天受曰佛解醫道佛曰我因中爲王名一切施曾爲病人二十九日割身肉與血服之病差臨出宮門自傷足指曰王極惡門下傷人足指不感其恩卽今汝也至今亦不感吾恩也",
    "萍沙下血": "四分律云萍沙王下部流血宮人等笑王由如女人常有月水王令祇域醫之域以鐵槽盛滿藥水令王臥之如睡域乃取瘡塗藥生肉如舊又以咒水噴王令覺愈之大與珍寶王極歡喜號醫王也",
    "安樂無顯": "雜事律二十五有比丘患癕醫與藥破宿又未來有藥於無人處安得有少年比丘於顯露處安招俗譏嫌佛言不應於顯當於無人處得安樂",
    "藥王藥上": "萬行首楞嚴經云昆季爲世良醫當嘗此界草木金石凡有十萬八千冷熱有毒無毒等又云有大藥王用塗大鼓之時箭刀劍毒皆愈",
    "那提神妙": "十位經云有藥名那提若人服者心神悅豫自然濡滿息淫怒癡無復衆病快得安樂",
    "忍辱爲藥": "報恩經三云忍辱太子爲父王病問六大臣如何有藥大臣曰欲候思之此六大臣多行諂詐共相謂曰忍辱爲君我等無活當可去之告太子曰有藥難得當復奈何曰是何藥也曰須從生不嗔人眼睛骨髓太子曰此藥難得惟吾是也遂出眼與髓王服病愈",
    "服餌長生": "續高僧傳云普明禪師在五臺山習禪願見文殊空中有聲曰且服松脂爲長生藥後能飛騰見菩薩也",
    "施藥立號": "觀藥王藥上經云晉有兄弟二人施藥與僧願求佛果因立號",
    "咒藥有靈": "不空云以此咒藥或服或持入水履火乘空駕雲山地不障飛空如神",
    "施僧無病": "智論云薄拘羅施藥與僧得五不死報壽一百六十歲",
    "怨聞歡喜": "不空罥索云受持咒者以藥塗鐘鼓蠡貝高幢令咒之怨家蒙喜不生惡心也",
    "西國藥殊": "寄歸傳云人參茯苓當歸遠至烏頭附子麻黃細辛等西國所無東印土出阿摩勒或訶利勒北出鬱金西出阿魏南出龍腦荳蔻出土火羅丁香出崛倫國鳳驎州出返魂香",
    "點金之藥": "華嚴經云有藥名阿侘羅一兩能變千兩銅爲金有藥名安善那塗目隱身令人不見等",
    "不報致怨": "法苑五十九云佛晉曾爲醫師有長者子病三請醫之病較不報醫又病命之師怒相欺遂與藥令死世爲怨也",
    "令尋非藥": "四分律云耆婆童子於得叉尸羅國阿提利字賓迦羅大醫師所學醫七年欲歸令尋不堪爲藥者永日空迴曰無師曰已成人中第一",
    "子名大藥": "律滿財城有長者生子其母多病子聰明多智因生其子病愈母號爲大藥又四分律阿育王於四城門外安大藥藏給施一切利益病者",
    "食陳棄藥": "本生心地觀經五云比丘食陳棄藥意爲除貪愈食煎育者生知足心有十利益一求不惱人二成不淨觀三不貪珍味四財物知足五不近凡夫近善友六不嫌棄藥麁食亦得解脫七易求八速除煩惱九能療生死一切重病十能順佛教福智圓滿",
    "扁鵲易心": "列子曰魯公扈趙齊嬰二人有疾同請鵲治之尋愈曰二公之疾自外之腑藥石愈之今公各有與身偕老之疾也難以愈乎二人曰請聞其驗鵲以藥醉二人換其心二人醒互歸妻妾不相認爭之鵲爲明其所以意爲均其情性強弱等",
    "華佗割腸": "孟子曰魏世華佗能割腸易胃洗五藏天下治自有不可思議者信不可思議事也",
    "見心之醫": "列子云龍叔子爲文摰子曰學術微矣君也吾有疾見世與衆俱倒稱賞不能勸刑罰不能威事君御家皆不能矣曰疾奚方能已曰汝迴之見其心六孔通一不流也曰隣聖人哉此非疾也聖七孔俱通非淺術治也",
    "季梁之疾": "列子云楊朱之友季梁疾七日而漸子求醫梁請朱歌以曉子不肖三醫一曰矯氏二曰俞氏三曰盧氏診其疾梁曰初衆醫次神未聖梁疾自愈也",
    "本起因緣": "大集經云娑迦羅龍問殊致羅婆菩薩星本因緣曰此賢劫初有天子名大三摩多端正少雙才智聰明不樂欲染夫人欲盛遂與驢合後因產子而乃驢脣毛身澁駮棄之於野有羅刹女將去空居養之後長成於雪山中六萬歲翹足修行諸天敬之仙乃從天乞願令似往古爲星辰行度所主益其天下天遂許之爲二十八宿五星等以定吉凶各有所主",
    "所祭法物": "又大集云昴如剃刀祭用酪畢鹿肉觜根果參用醍醐并粇米元蕭豆蘇煑互花房酒肉心粳米粥尾根果箕皮汁斗粳米花蜜牛醍醐女飛禽肉虛烏豆斗危粳米粥室肉血壁肉奎酪婁大麥肉胃粳米烏麻棗所囑生人各別性行等或有點寄處所不同",
    "算數之術": "本行經云太子與百釋童子捔算不及太子令五百齊唱計數無差分毫不雜伏之",
    "剛柔殺活": "七佛神咒經云建生牙除代謝滿神受供平陽氣凝澍定惡氣不行執陰氣偏多破陰陽交危天開地閉成陽足牧陽氣行開陰陽出閉塞也",
    "花面多能": "花面經云有外道弟子名曰花面聽聲察色智慧聰明善解天文身如金色曾供養羅漢四人所感如是",
    "道辯七曜": "續高僧道辯齊人住靈巖寺後至襄陽遇袁山松博覽經誥時號儒宗聞辯學廣故來尋造以楊子太玄王弼易道示之辯曰王楊道術未足研尋可賜愚者無聞智人吾曾於裕法師學七曜道安亦善此術有素女經本否有僧與之言事如聖後知襄陽有大水果如其言",
    "習學邪藝": "出曜經云若習外道異學詩書咒術鎮壓求覓好日良時有目之士不當修學",
    "算計之能": "高僧傳云信州刺史綦母懷文常敬重勒那梵僧那少與語有蕃客蠕蠕那甚親密文不悅曰弟子善人不蒙見顧曰君不如此文曰余善算望山臨水懸測高深圍圌踏窖不舛升合那笑而言曰此小兒戲爾今算庭前棗樹其子多少文曰此不可知那指蠕蠕此能知之文不憤曰立契證賭馬與之寺僧咸來文曰必能知多少成與虫蠕蠕腰下取一皮袋子有一物似小秤穿五色線線別貫珠以量樹上下拍頭而喜數已知也令人打落其數不差被賭却文馬信而伏之",
    "知王受厄": "根本雜事二十二猛光王夜入淫女舍欲殺於王有婢告之王走於廁道中出有婆羅門占星爲妻曰王今受厄妻曰國家之事君慎勿言曰我憂君也斯須又曰免矣王皆耳聞旣脫難入內勑殺淫女命婢使婆羅門爲國師有占星之能",
    "方術之士": "正理云吳王召其術士有甘始甘陵人廬江有左慈陽城有郄儉始能行氣道引慈能房中術儉善辟榖悉號三百歲王恐惑衆皆禁而",
    "算葉知數": "本行經云阿難入城見路邊樹下有諸外道阿難被問曰汝旣多聞樹上葉還多少難曰若干言訖而過外道等摘去百葉廻來又問曰數少一百外道皆笑信之",
    "星": "說文萬物之精上爲列宿五星若編璇璣玉衡調風雨也又庶民唯星又帝堯卽政景星出翼作樂制禮得天心則景星現又流星入昴堯舜遊首山有五老人五老人五星也熒惑從三舍出呂氏春秋宋景公時也李郃賣藥於蜀識使星陳仲弓與子姪造荀季和父子千時太史奏五百里內有賢人聚漢書云五星同色天下兵偃百姓安五穀熟",
    "輪相之卜": "占察經云欲知吉凶當作相爲輪不得如俗恐染邪命輪相者長一寸四楞兩頭尖書善惡字或尅或書欲卜先志心念十方佛歸依三寶焚香擲之有驗",
    "亦開": "童子問經云或使童子手執刀鏡水燈等須受八戒三日斷食志心誦咒卽見吉凶",
    "違意旋風": "報應經云有鬼白目連曰我常有旋風不得隨意東西尊者曰汝前生賣卜惑人感此也",
    "濟時之急": "高僧靈祐儉年乏食遂造卜經一卷令占之取價曰升米以爲恆調人丙米多遂達有年後棄之亦權道也",
    "曇遷辯卦": "高僧曇遷阿舅善易於舅家學易時有老母來卜失物舅爲筮得兌卦令遷詳之曰失金釵西隣小女盜之曰何也曰兌是金上分之兌爲少女如言也",
    "三藏取言": "慈恩傳四云奘三藏在西域將還令尼乾子卜用白石畫地卜之曰師住亦好去亦達壽更十年若轉讀力卽不知也東土受法亦有其人三藏遂決計東歸",
    "慧辯識境": "高僧慧辯齊人住靈巖後至襄州見墳冢並知死者姓氏年月名姓所因死緣時稱爲聖",
    "老氏骰子": "博物志云骰子本因老子以卜之",
    "錄事鬼卜": "高僧傳云武德六年澤州濩澤縣李錄事死七日爲鬼重來爲妻曰我命未盡誤取我去今爲浮游鬼六年鬼知前事汝家貧但賣卜妻如其言吉凶不差乃至與妻聽法令修善",
    "夢有四因": "善見律云夫夢有四因緣一四大不和二先所見事三天人神鬼聖賢現相四想念生善惡知識爲現者實餘者虛也",
    "占稱五吉": "經律異相云善慧比丘夢見五事佛爲圓之一在海上臥表生死海二枕須彌山表證果也三海生類入身表所化四手執日悟理五執月照救冥暗",
    "作事十凶": "俱舍云作事王伽葉佛父作十夢不祥頌云大象及并麨栴檀妙園林小象二獼猴廣堅衣鬬諍此之十夢佛爲圓之皆表釋迦末法弟子",
    "晝夢白象": "本行經云佛母摩耶晝寢乃夢白象子入其右脇王召八婆羅門師占之日月生聖王白象生佛皆吉夢也",
    "滅感惡相": "摩耶五夢經云佛母在忉利天一須彌山崩二四海水竭三頭上花萎四腋下汗出五頂中光滅表佛入滅",
    "三年吉兆": "慈恩傳云戒賢論師在那蘭陀寺最爲上首三藏至令弟子覺賢說吾所夢曰和尚三年前患痛風二十年欲自致捨壽觀音文殊彌勒曰汝前生爲國王來所報未亡三年後有支那僧來聽瑜伽論疾後漸愈也",
    "十載凶徵": "慈恩云三藏在枚林山夜夢那爛陀寺荒廢繫其水牛見一金人自稱文殊勸令早歸言戒日王十年後崩印土不安奘問勝軍言此實矣三藏遂歸來至永徽年中果然印土荒亂寺被焚燒也",
    "猛光八事": "根本雜事二十八猛光王作八夢一曰栴檀塗身二赤檀洗身表進赤白二㲲三頭上火來表進花鬘四腋下二蛇得劍五白鵝是馬六山得象七白鳥糞汚身表夫人心始終八日表生聖子",
    "匿王十種": "十夢經云波斯匿王十種夢問佛一三瓶一空二滿其水往來不入空瓶表當來富者相遺不給貧者二馬口尻居食表臣食官與民三小樹生花表三十頭白四小樹結子表女子小便生兒五羊食繩表人貨妻六狐坐金床表賤人富七大牛乳犢母表貨女守門八四牛鬬表祈雨空有雲來九水中濁四面清表八方安中亂十溪水表王興兵奪國不止皆是未來非卽今也",
    "花當其首": "菩提心經云有迦葉婆羅門夢見蓮花在首問佛佛言夢蓮華傘蓋日月輪等皆是吉兆也",
    "虫在於心": "正法念經云有虫在人心若安適虫善好夢若不安虫嗔惡夢",
    "魔王愁惱": "釋迦譜一云佛將入金剛喻定成佛魔王作三十一夢皆不吉祥文多不錄也",
    "宋武夢僧": "弘明云宋武帝夢一僧曰君曾施一鉢飯與夷衛佛感此君臨也帝問嚴公有此佛否曰有七佛之一兼進七佛經等",
    "七夢出家": "本行經云淨飯王夜作七夢表太子將欲出家一天帝寶幢有無量人舉出東門二見太子乘十最大象駕馭衆事出南門三見太子駕四馬車端坐西門四見一輪從城北門出五見太子在城中央執槌撾鼓六見處高樓上坐散擲諸寶七見城外有六人大哭號咷流淚等",
    "闍王惡夢": "茶毗云佛入滅時阿闍世王夢月落日從地出彗星七現迦葉阿難入滅王皆有惡夢梁折傘蓋柄折",
    "夢通三性": "法苑云若宿善惡夢有吉凶夢餘無記昇沉水火病夢白日見者想夢",
    "阿難七夢": "七夢經云一陂池火焰二日月星沒三比丘在不淨坑中白衣登頭四羣猪觝突栴檀林壞五頂戴須彌山不以爲重六大象棄出小象七師子王頭上有七毫毛在地而死佛言汝之七夢表當來遺法子不依佛教",
    "夢聖五趣": "婆沙論三十七云夢通善惡唯引非滿通五趣聖有無不善佛亦有息眠無夢唯欲界又由五因一他引諸天神仙鬼神等二曾更串習三當有吉凶四分別希求思惟五諸病四大不調又云女人證三果夢前夫擬行欲自然不從",
    "夢有多種": "列子云夢有六種又神遊爲夢有其假實又神凝者想夢自消又西極南有國人眠五旬一覺夢中見者實覺者妄亦有覺實夢妄",
    "懷夢之草": "洞冥云夢草似蒲色紅晝縮入地夜則出亦名懷夢草在懷中夢吉凶事武帝思李夫人方朔與帝一莖在懷夜卽夢見因以名焉",
    "阿私之妙": "本行經云佛初生已有其異相遂請長壽仙人阿斯陁相之仙人見已淚下不止王曰凶吉如何仙人曰此兒不出家爲金輪王王四州界然定出家以三十二相圓明必成於佛自恨壽將終不見也",
    "摩晝之能": "長阿含十三云弗伽婆羅門弟子摩晝父母七世精三部舊典種種經書皆能分別善於相法令去相佛定有三十相否至佛所見而恭敬出家",
    "比丘佛制": "相本律云有比丘善相見少女人曰汝姑性行必善女人曰何知曰隱處有黑黶見姑曰何與比丘通姑曰無何知隱處有黶白佛佛曰比丘不應學相因是制戒",
    "王文慢失": "寶梁經云有善相者見一人面有王文遂妻女與之其人後因入寺杖倚佛壁生慢佛僧王文乃失相者深恠焉",
    "智藏不死": "續高僧傳云有人善相見智藏法師曰三十一終藏乃誦金剛經晝夜不絕後相者見曰至年六十餘矣經之力也自爾江左皆誦此經",
    "大族再生": "西域記云大族王滅法幻日王滅之生擒覆面欲責王母善相聞聲去面覆曰比王位在未死留之後王迦濕彌羅國",
    "兵不可避": "譬喻云有一大臣相師相曰却後七日兵死也臣白於君君令守之四臣共衛自持其劍七日將滿睡至將劍與妻妻睡失手損劍夫上而死",
    "異相多貴": "廣弘明云蛇軀龍首雙柱重輪雙瞳四乳肉翼周公返握禹耳三漏齊肩蹈五把十",
    "法願善相": "出高僧傳宋武帝令願相一奴一囚飾以衣冠願曰此奴此囚如言不謬帝大悅服",
    "各有所長": "瑜伽云農商事上書算占相咒術營造生成防邪和合成熟音樂工業皆爲藝士各有其長",
    "巧能相誑": "異相四十五有木工善作女人與活無異只不能言有南天竺畫師到木工家夜宿留木女誑之畫師知誑乃於其房壁畫身自縊主人早起隔門見之驚破戶斷繩二人共笑",
    "補蹠煩心": "六度經云昔察微王爲補蹠翁曰孰最樂乎曰王樂也王令翁攝總權治握統萬機勞役其心國事非一王後復問樂乎翁曰萬事勞心非如補蹠巧拙隨意",
    "乃至惑王": "生經云有工巧人到於他國刻一木人善能歌舞王知令作樂舞之將畢木人偷眼視王夫人王怒令殺巧人泣下願王自殺王下殿殺之乃知是木王難曰伎巧如此",
    "天子之能": "智論云忉利天上有妙業天子工巧絕倫天宮寶堦金銀等輪皆所作也天上人間奇特所造多是化來與之造作",
    "耶輸之妙": "四分律云萍沙王有木工人耶輸陀善能伎巧乃至彫刻象馬皆能行走",
    "陶器多慧": "阿含十二云迦葉佛時波羅陶師歸敬三寶作瓦器時取鼠場岸崩之土不欲掘地恐傷生也賣時行列人將穀麥豆等致器任自將去供事父母兼父母目盲供敬無乏有時請佛僧供養佛爲赴之不受王請化令得道",
    "如花之室": "律云達膩婆比丘性巧前後三自造房其房極好被上座請却乃爲草弱又被牧樵所壞以性多巧乃自於黑石窟邊燒造瓦房其色赤如花除門扇衣等見者生喜佛令壞之恐著房舍",
    "雲梯飛鳶": "孟子曰班輸皆木工作雲梯等墨子作木鳶飛三日不下如神又云穆王西巡有獻工人名偃師作木人能歌舞目招盛姬王欲殺等知是其木曰如人五臟",
    "萬過巧生": "老子曰人多伎巧奇物滋起多役彫飾金玉萬過生也",
    "畫像之願": "無所有經云怨讎力士當生知足隨彌勒下生爲大長者以素長八十肘畫彌勒如來像及彼佛利獻佛得道受記",
    "佛爲畫師": "正法念經云心爲畫師以五趣業煩惱畫五趣果因其心畫今佛說三乘法畫出三乘聖人行果等",
    "畫當依法": "不空云如畫佛像者不得食酒肉食三白食不女色所往易衣不用皮膠當須在意用香乳汁",
    "作佛像酬": "根本律云影勝大王有鄰國王惠寶甲無價莫可奉酬乃有智臣曰願王畫佛酬之王依言畫送其王得喜稱無價寶",
    "素𣱃有儀": "金頂輪王經云畫佛像者須令上姓童女用心好絲織成如不辨者買好者亦得貴在淨心信敬",
    "僧院聖相": "有部律頌云僧房壁畫白骨死尸相大門神王藥叉佛像生死輪僧廚畫擎美食神庫門畫藥叉擎如意帒或天德瓶口寫珍寶供侍畫老比丘像浴室畫五天使者像病僧房畫佛授手像看比丘像水堂畫神龍像廁尸林畫佛本生成道等像塑亦得",
    "商賈不同": "西域記云行曰商商者往也貨遷有無逐利遠近賈者固也爲守其利",
    "四洲各異": "長阿含云南閻浮人以金銀珍寶穀帛奴僕錢物販賣西拘耶尼人牛羊珍寶市易東弗千逮人穀帛珠璣市易北州無我所心總無迴易",
    "供佛生悔": "百緣經云有商王四入大海不得寶迴乃發願曰更去得寶將半供佛再去獲也惜而不施唯贖兩錢香燒佛爲現通說法乃至心開意解等",
    "遇難稱名": "觀音經云有一商主將諸商人賷持重寶入於大海黑風羅刹大魚鬼國能稱名者皆得解脫也",
    "毘藍寫咒": "隨求經云有商主入海名曰毗藍遇氏彌魚惡龍降雹寫咒在幢而免諸難",
    "獻蜜受記": "本行經云佛初成道有商主過牛車不前林神現之爲曰有佛初成道商主遂以麨蜜獻佛得記",
    "五種不賣": "菩薩戒云酒肉毒藥器杖刀劍女色等皆不應作此業活也",
    "栴檀不售": "五苦經云有人大得栴檀此木香無過者塗病得差有爲薪賣之無有買者如似佛經無肯學也如伊蘭木爲薪賣之卽售如學外典卽信",
    "賣薪得國": "投身飼虎經云栴檀太子賣身與婆羅門常教賣薪得栴檀木遇王病諸醫不愈曰須栴檀王用半國太子處買得塗之病愈",
    "商主自殺": "大悲經云有大商王與五百人過海船破執刀自殺人附尸免難",
    "貨賣比丘": "五百問事經云若將比丘賣得走否若未賣過得有主不得又有部一云爲利作興生財穀等出納覓利金剛杵便傷貪著身又求利四種一遠求商賈南北二期限書篆保證三生利四納質未生利惡作生利捨隨又無與官屬大勢乞難索比丘爲三寶事決價三酬亦許求利",
    "愛道爲首": "律云大愛道是佛姨母欲求出家佛堅不許阿難三請以前後佛皆有四衆許之令持八敬亦名八不過法卽百罵舉受懺請無疑",
    "受戒之初": "續高僧傳云宋元嘉中有八人尼鐵薩羅等從師子國來見此方尼未受大戒乃却往西天與尼一十五人來五在路逼寒凍而致死十人得達與跋摩高僧爲此方尼受戒方得具足",
    "制法須行": "四輩經云女人剃髮爲道當行八敬不得獨行無教男子服色無豔未語無笑斷除染心",
    "道衡賢女": "慈恩傳云襄州總管薛道衡女德芳彤管美擅椒閭父卽學業見稱女亦不虧家訓通達經史兼善文才帝曾受業後願出家帝爲在內造鶴林寺請十人大德入內受戒",
    "度尼十過": "毗尼母論迦葉責阿難度女人十過一女人不出家檀越施食路側胡跪授與沙門二衣服臥具授沙門受用三應五體投地禮比丘足四布髮求蹈五敬心請在家供養六脫上衣令坐七以衣拂足塵八以髮拂九威德過於日月外道不敢示不毀十正法住千年今滅五百一百年得堅固解脫一百年得堅固持戒一百年得堅固多聞初二百年得堅固定後一百年得堅固布施以度尼故後失上利有云愛道受行八敬却復一千正法也",
    "八不可過": "雜事律云一從僧受戒二從僧請教授三依僧安居四不舉僧過五不罵比丘六百夏比丘尼禮初夏比丘足七尼犯輕垢半月二衆中行摩那埵八安居已二衆中以三事見聞疑作隨意",
    "尼打比丘": "四分律云有夫妻二人俱出家後夫乞食至妻處食妻爲扇涼夫言去我羞妻怒以扇打比丘佛知制戒不應打比丘",
    "爲他棄胎": "又律云有比丘尼至常施食居士家其夫主出妻與他通有胎令墮託尼送之尼以兩鉢絡囊盛送之遇居士見與食乃知佛遂制戒不聽",
    "迦留打罵": "五分律云迦留陀夷打罵他尼及令還俗佛知令作不禮羯磨",
    "尼爲餓鬼": "百緣經云有長者女出家父母造寺後有少過衆尼擯女遂恚毀罵諸尼後生餓鬼趣中",
    "六羣返說": "報恩經云釋女至尼寺求度出家六羣尼曰年少色美何不且歸受樂老卽出家將衣與我等",
    "大爲非法": "師子月經云波羅俱腅二國間有八萬四千尼犯戒裝嚴如乾闥婆女瓔珞花鬘豎憍慢幢如狂獼猴不受佛教",
    "尼不受教": "律云王舍城比丘尼爲過佛呼不來令去不去佛曰我自避爾佛去阿闍世王後來不見佛知爲尼令駈出尼尼隨佛謝過方還也",
    "花色衆苦": "報恩經云蓮花色尼在家爲婦有姙歸父母家路次河長在岸俟之夫奴皆被毒蛇螫死一兒狼食二小兒水溺父母遭火俱亡又爲賊婦三被生埋因賊劫得免後投佛出家得道以前世作咒所感",
    "尼鑄老君": "續高僧傳云有集仙寺尼素無慧解妄有師資鑄老君像私自供養廣召黃巾在寺慶讚有僧慧滿與諸僧因預齋會旣見此事公呵止之違告大顯乃行指罰改像爲佛其事方止",
    "碎身而浴": "感通云晉大司馬桓溫奉法有尼遠來溫奉之不倦後見尼以刀碎身浴出浴如故後不知尼所之又元嘉年有二女子一十歲一九歲忽失言去見佛尼將去與剃頭後立寺誦出梵語爲經",
    "善財之師": "華嚴經云尼在王園寶閣樹下現通說法善才童子禮以爲師",
    "化令出家": "生經云有諸惡輩兒等見比丘尼在河澡浴逼欲行非尼爲現通兩目腸胃皆臭爛白骨俱現濃血皆出衆見怖惡而皆懺謝出家",
    "輪王禮佛": "造像經佛下寶階時蓮花色比丘尼變爲輪王欲先禮佛四衆皆避導從四軍及與千子七寶具足至佛所以方皆隱之佛呵曰汝何輒現神通惑亂四衆亦非先見吾也有須菩提心念爲其先也",
    "信相聖尼": "續高僧慧寬有姊名信相在益州爲尼時號聖尼能知人心指地出金用修寺院有聖尼寺焉",
    "生爲毒龍": "要集云有雌龍常苦惱有小龍在腹有如火恆燒佛言此曾爲尼在衆欲火所惱業報如此等",
    "法緣淨土": "宋元嘉九年法緣尼九歲二月八日失之三日而來言至淨土見佛開化來九月十五日又去一旬而來便解梵語又正月十五日又失田中人見上天一月方來出家誦出經等",
    "六法學戒": "根本律云尼出家二年學戒爲曾嫁女有姙等六法者一不獨在道行二不獨渡河水三不染心觸男子四不與男子同室宿五不爲媒嫁六不得覆尼重罪",
    "二六隨法": "律云一不捉金寶二不除隱毳三不掘生地四不壞生草木五不受食不飡六曾觸不受",
    "沙彌尼戒": "雜戒經云三歸受十戒一不殺生二不盜三不非行四不媒嫁及教人五不妄語六不得歌舞伎樂七不著香花脂粉八不臥坐高廣大牀九飲酒十不過中食更有七十威儀文多不錄",
    "傳列高行": "三尼高僧傳莊嚴寺僧寶昌撰六十五人依碑銘頌記集傳或傳聞耆舊等述錄也",
    "洛陽淨檢": "姓神彭城人父誕武昌太守檢少好學早寡家貧常爲貴游子女教琴書聞法信樂莫由請稟後遇法始說法悟道出家晉朝尼始後曇摩羯多受戒時殊香芬馥合衆同聞莫不欣歎加其敬仰後咸康末忽聞前香赤氣有一天女手把五色五花自空而下與檢昇空辭衆而去",
    "僞趙建賢": "尼令首住建賢寺姓徐東莧人也父仲仕僞趙外兵卽將令首幼敏聰好學言論清奇以佛法自娛父曰汝應外屬何以一身女曰立身行道方度一切何况二親忡問佛圖澄令忡潔齋三日而來澄以支子磨油塗忡右掌令忡視之見一尼在大衆中說法似自女也曰汝女先身出家來只令出家兼卿亦貴忡乃許之依淨檢尼爲師澄以石勒所遺剪花衲七條及象鼻澡罐與之爾後博覽羣藉經目必誦思理淵深二百餘人同時出家又造五寺忡爲黃門侍郎",
    "智賢雅操": "常山人父珍扶柳縣令賢幼懷雅操志修戒行太守杜霸信黃老憎沙門逼智賢斫二十餘瘡已蘇志稟佛戒後門徒百餘人苻堅爲造織繡袈裟三年乃成價直千萬後住同州西寺弘顯正法晉太和中年七十餘念正法華經一日一遍鳥鵲隨逐",
    "妙相慧藏": "姓張弘農人父茂家富相早習經訓十五適太子舍人北地皇甫達居喪失禮相惡之求絕出家父從之精勤蔬食遊心慧藏明達法相每說法度人常懼聽者不專泣以示之於晉永和中弘農太守請七日齋白衣請法言不謙遜相正曰非直見慢亦大輕宰何用無禮苟出人間後相臨終怡悅語弟子曰不問窮達生死必有今日別矣言終化也",
    "建福明感": "姓朱高平人世奉大法爲虜賊所獲欲以爲妻備加苦楚誓不受辱讁使牧羊經十年忽見一僧受與一卷觀音經乃日夜誦習願得歸出家起五層塔後自私逃感虎引路得達青州虎遂不見後乃出家晉太初四年與慧湛等十人渡江見何充充極重之京師未有尼寺充施宅爲寺充問寺何名之曰今晉四衆方具應名建福後造塔焉",
    "曇備化導": "姓陶丹陽建康人少有清信願勤戒行日夜無怠晉穆皇帝禮接敬厚初未出家時與母獨居宗黨稱孝人娶不許有願出家母不能違聽其離俗戒行精苦永和十年后立寺于定陰里名曰永安備謙虛導物未嘗有慢矜之容譽廣遠人投集三百之衆年七十二泰元二十一年卒弟子曇羅博覽經疏機才贍密勑令續師住持立四層塔造臥佛及七佛龕",
    "慧湛伏賊": "姓劉彭城人神貌超遠精操殊特濟物爲務惡衣蔬食路逢羣賊舉刃向湛手不能下伏罪而止又求湛所負衣湛笑而與之曰君意望甚重所獲極輕復解新衣與之賊等並却還湛捨之而去建元二年渡江何充重之",
    "僧基有志": "姓明濟南人綰髮志道慶願出家母以不聽密許於人祕其娉禮迎娶日近女乃覺知卽便絕食七日殆死女婿曰人各有志不可奪也遂許出家機樞密行酷志冰霜皇后褚氏爲立其寺名曰延興基尼寺焉畜徒百人教誡精嚴六十八隆安元年卒",
    "道馨誦經": "姓羊太山人志學博采與物無忤沙彌時嘗爲衆使口卽誦經及年二十念法華經維摩經具戒之後研求理味蔬食苦節彌老彌篤住洛陽東寺雅能談論無能屈者善小品般若尼中誦經首也",
    "道容吉凶": "住歷陽烏江寺戒行苦節占吉凶逆知禍福世傳爲聖晉明帝見重以花布席下驗其凡聖果不萎也至簡文重道後有鳥巢於太極殿帝使曲安筮之云西南有女人師能滅此怪帝遣使往請道容至內請帝齋潔受八戒七日帝從之七日未滿羣鳥競集運巢而去帝爲立新林寺遂崇正法後不知所之",
    "令宗濟貧": "姓滿高平金鄉人幼有清信鄉黨稱善家遇兵亂爲虜所駈誦觀音經歸依三寶詐拔其眉託之惡疾求放得放隨路南歸遇賊上樹而免至河得鹿引過後乃出家戒行精勵濟諸貧乏後夢須彌山崩而卒",
    "妙音文章": "未詳何人幼而志道居處京華博學內外善爲文章雅有才致甚有嘉聲太傅會稽王導子晉孝武帝以宗談論屬文見重帝爲立簡靜寺以音爲寺主徒衆百餘供嚫無窮富皆施傾都貴賤宗事院門前車日百餘乘荆州刺史王忱死烈宗帝意欲以王恭代之時桓玄在江陵爲沉所折挫聞恭應任素又憚恭殷仲堪時爲黃門侍郎知仲堪才弱亦易制御意欲得之乃遣使憑妙音尼圖之烈宗果問妙音荆州缺外聞云誰應作曰貧道豈容俗中談論然外內談者並云無過堪也以其意慮深遠荆楚所須帝然之遂以代忱權傾一朝威行內外",
    "道儀遠姑": "道儀姓賈鴈門人慧遠姑也出適同郡解直直爲尋陽令亡儀年二十二棄捨俗累被著法衣聰明敏哲博聞強記誦正法華經講維摩經小品般若精義達理因心獨悟戒行高峻神氣清邈乃聞京畿經律漸備講集相續晉太元末乃至京師住何后寺端心律藏妙究精微身執早恭在幽不隨衣裳麁弊自執杖鉢清散無嬌道俗高之身七十八遇疾已篤執心彌厲誦念無怠弟子請曰願知消息冀蒙指誨曰非所宜言言絕而卒",
    "慧果苦節": "姓潘淮南人常行苦節不衣綿纊篤好毗尼戒行清白道俗欽羨風譽遠聞宋青州刺史傳弘仁雅相歎貴厚加賑給以永初三年割宅爲寺名曰影福以果爲寺王嚫遺之物悉入僧衆大小悅服元嘉六年西域沙門求那跋摩至果問戒法率弟子慧燈等五人從跋摩重受戒敬慎奉持如受頂禮春秋七十餘元嘉十平卒弟子慧燈並以節行聞名",
    "法盛西方": "法盛姓聶清河人遭趙氏亂避地金陵元嘉十四年於建福寺出家才識慧解率由敏悟自以桑榆之歲流寓皇邑雖復帝道隆寧而猶懷舊云唯有探賾玄宗乃可以遺憂忘老遂從道場寺偶法師受菩薩戒晝則披陳黑素夕則清言味理雖曰暮齒有逾壯身願生西方同業曇敬愛曰吾立身行道志在西方十六年九月二十七日塔下禮佛晚因遇疾稍就綿篤其月晦夕初霄假寐如來乘虛而下與二大士論二乘法俄與大衆騰芳蹈藹臨省盛具說言竟尋卒七十二豫章太守昊郡張辯素所尊敬爲之傳述",
    "慧玉佛光": "長安人行業勤修戒律通備游行教化歷履邦邑每屬機緣不避寒暑南至荆楚仍住江陵牛牧寺誦法華首楞嚴旬日通利陝西道俗皆歸敬之觀覽經論未曾廢息元嘉十四年爲苦行齋七日乃立誓言若誠齋有感捨身之後必見佛者願於七日之內必見佛光明五日中霄寺東林樹靈光赫然卽以告衆人皆欣敬寺主法弘後於光處起立禪室玉在長安薛尚書寺見紅白色光燭左右十日小歇後六重寺沙門四月八日於光處得金彌勒像高一尺等",
    "道瑗造像": "本姓江丹陽人年十餘歲博涉經史成戒以後明達三藏精勤苦行晉太元中皇后美其高行凡所修福多憑建福寺富貴婦女爭與之遊元嘉八年大造其像處處安置彭城寺金佛二軀帳座皆具瓦官寺彌勒行像一軀寶蓋瓔珞南建興寺金佛二軀建福寺造臥佛并堂又制普賢行像又元嘉四年造金無量壽佛四月十一日放光眉間明照寺內皆如金色道俗相傳咸來修敬瞻覩神輝莫不歎悅後以元皇后遺物開拓寺南更造禪房",
    "道壽寶蓋": "未詳何處人清和恬寂以恭孝見稱幼受五戒宋元嘉中遭父憂因毀戒遘疾唯黃骨立經歷年歲諸治不瘳因爾發願疾愈出家立誓之後漸得平復如願出家住祇桓寺勤苦超絕誦法華經三千遍常見光瑞元嘉十六年九月七日夜見空中寶蓋垂覆其上",
    "玄藻金佛": "姓路吳郡人安苟女也宣驗記云是卽安苟也藻年十餘歲身嬰重疾日增無損時玄臺寺法濟語安苟曰恐此病由業非醫所能應歸三寶然之卽於宅內設觀音齋藻洗心潔意扶疾稽顙專念相續經七日初夜忽見佛高尺許三摩其身沉痾豁然消愈遂求出家住太玄臺寺精勤匪懈誦法華經三十七載常翹心注想願生兜率宋元嘉年五十六載出都造經不測所終",
    "慧瓊不食": "姓鍾廣州人履道高潔不味魚肉身垂八十志業彌勒常衣葛麻不服綿纊綱紀寺舍兼行講說住廣陵南安寺元嘉十八年宋江夏王世子母王氏以地施瓊爲寺號南永安十五又造菩提寺蘭陵蕭永之爲起殊國塔後終令弟子身施諸禽獸弟子依言禽獸不食乃至散米粟在尸側遠處食盡近尸不食弟子慧朗在都聞之奔馳奉迎還葬高座寺前崗墳上起塔",
    "普照絕倫": "姓董勃海安陵人少秉節槪十七出家住南皮張國寺後從師遊學廣陵建熙寺率心奉法合衆嘉之及師慧敬亡杜於慶吊苦行絕倫元嘉十八年十二月因得勞疾雖劇篤情深信初自不改專意祈誠不捨日夜不能下地枕上叩頭懺悔時息而誦法華經一日三卷至十九年二月中忽然而絕兩食頃蘇云向西行中道有塔一僧在中開眼問僧曰此處去我家幾里曰五千萬里路上有草及人皆無所識意欲前進僧乃不許因爾迴還豁然醒悟後七月卒年二十五餘應莫紀",
    "慧木至孝": "姓傅北海人十一出家師事慧超受持小戒居梁郡築弋村寺始讀大品日誦兩卷兼通雜經木母老病口中無齒木恆嚼哺飴母爲口不淨不受具日夜精勤懺悔自業忽見戒壇與天皆黃金色舉頭仰視南見一人著王后衣色悉黃去木或近或遠語木曰我已授汝戒尋復不見木不以語人多感異事皆類此也木兄知乃詐之曰汝爲道積年竟無所詔便可養髮當爲訪婿木聞心愁因述所見卽受具戒臨受戒夕夢人口授戒本及受竟再覽便過宋元嘉中造十方佛并四部戒本及羯磨文廣施二衆云云",
    "法勝通禪": "不知何處人住吳縣南寺恭信恪勤衆所知識宋元嘉中河內司馬隆爲毘陵丞遇抄戰亡妻山氏二親早沒復無兒女身又老大投勝侍之如親後百餘日山氏遇病已危篤勝無蓄積瞻侍醫藥皆資乞告不憚寒暑山遂得愈衆益稱貴後遊京師進修禪律談通定慧探索幽隱訓誘眷屬不肅而成動不殉利靜不求名殷勤周至莫非濟物年六十病經旬日自言不著親屬怪問曰見二比丘偏袒右肩手各執花立其床後遙見一佛坐蓮花上光照我身從此以後夕不復眠令人轉法華至後夜令住稱佛容貌不改奄忽而終",
    "僧端涅槃": "廣陵人門世奉佛姊妹篤信誓願出家不當娉綵而姿色之美有聞卿色富室凑之母兄已許臨迎三日宵遁佛寺寺主置於別室給其所須并請觀世音經二日能誦雨淚稽顙晝夜不休三日後禮拜中見佛語云汝婿短命汝但精勤勿懷憂念明日其婿爲牛觸亡因得出家堅持禁戒攝念空閑似不能言及辯折名實其辭亹亹誦大涅槃經五日一遍元嘉十年南遊上國住永安寺綱紀衆務均愛等接大小悅服久而彌敬年七十餘元嘉二十五年卒弟子普敬普要等皆以苦行顯名並誦法法華經等",
    "光靜絕食": "姓胡名道婢吳興東遷人幼出家隨住廣陵中寺少而勵行長習思不食甘肥將受大戒絕穀餌松具戒之後積十五年雖心識鮮明而身力羸憊祈誠慊到有沙門法成謂曰絕食非佛盛事聞之還食粳粮倍加勇猛精學不倦從學觀行者常百餘人至元嘉十八年五月遇疾至十九年歲旦飲粒皆絕屬念兜率心心不絕至四月八日夜殊香異相滿虛空中其終焉",
    "妙燒身": "姓歐陽繁縣人少出家性柔和少嗔喜不務好衣食等有妹孀居無所依託攜一稚子寄其房內常聞妙自慨生不值佛流涕不已同住四五年未嘗見其食妹作食熟吸妙共食云已食竟如此積年妹甚慚愧自言無福夫主早亡依姊見厭不與共食言已欲去妙執手曰汝不知我意幸外受他供養何須自損家食汝但安心守室我當遠行而止妙自績作布買數斛油至四月八日布纏身油灌燒之諸尼驚至命猶未絕語諸尼云各勤精進生死可畏當求出離我捨此身共養已二十七返止此一身當得初果",
    "僧果入定": "僧果姓趙修武人宿殖信解純篤自然在乳哺時不過中食父母嘉異及其成人心雖專到緣碍參差年二十七方獲出家師廣陵尼慧聰果戒行堅明禪觀清白每至入定輒移昏曉綿神淨境形若枯木淺識之徒或生疑反元嘉六年外國舶主難提從師子國載比丘尼來至宋都住景福寺間果曰此國曾有外國尼否曰未尼受戒如何答從大僧受得本事生殷重心是便如大愛道果雖聞此答心亦有疑到十年鐵薩羅等十一尼至請僧跋摩於南林寺壇三百餘人受戒果曾入定人爲之亡忽自開目談笑尋常遇者駭伏後不知所終",
    "靜稱伏虎": "劉氏譙郡梁人戒業精苦誦經三十五萬言住山陽東鄉竹林附近無諸囂雜遊心禪默永絕塵勞曾有人失牛推尋不已夜至山中望見寺林火光熾盛及至都無常有一虎隨稱來去稱坐禪蹲踞左右寺內諸尼犯罪失懺悔者虎卽大怒悔乃怡然稱後暫出道逢女人欣然若舊姓裘名文姜博平人性好佛法遂求出家旣同苦節二人並不資五穀餌麻朮而已聲聞邊虜虜曾來請命稱九十三無疾而終",
    "法相禪定": "住吳太玄臺寺姓侯燉煌人履操清貞才識英拔篤志好學不以屢空廢業出適傅氏家道多故苻堅敗眷屬散亡後出家持戒信解彌深常割衣食好者施人有慧宿尼建禪齋七日至第三夜衆共坐皆起不動衆共觀之堅如鐵石牽持不動皆爲已死後二日起便復常衆方異之相深領照其如此類前後非一相年過桑榆操行彌篤九十餘元嘉末卒",
    "業首清白": "住青園寺姓張彭城人風觀峻整戒行清白解大乘義善講妙理彌好禪誦造次無怠宋高祖武皇帝雅相異敬文帝少時從受三歸元嘉三年王景深母范氏以王坦之故祠堂地首起寺名曰青園齊肅徒衆甚有風規潘貴妃歎曰首尼弘振佛法甚可敬重以元嘉十五年寺西立佛殿寺北立僧房賑給所須二百人衆法事不絕春秋稍高仰者彌盛累以蓍艾自陳衆咸不許年九十大明六年卒時又有淨哀寶英法林並以治身清約有聲京縣哀久習禪誦任事清白泰始五年卒英建塔五層林博覽經律老而不懈元徽元年卒又布弟子曇寅兼通禪律簡絕榮華不闚朝市元徽六年卒",
    "法辯忠謹": "住景福寺丹陽人少出家爲慧果弟子忠謹清慎雅有素檢弊衣蔬食不甘五辛高簡之譽早盛京色揚州牧瑯琊王郁甚相敬禮後從道林寺外國沙門畺良耶舍諮稟禪觀如法修行每預衆席恆如睡寐曾齋散不起觸如木石皆來就視須臾出定言語尋常崇重衆仰大明七年六十餘卒先定林寺超辯法師夢一官莊嚴服玩非世所有男女裝飾充滿其中唯不見主稱待法辯尼明日當來辯於其日自覺肉戰告衆有異人來我左右言訖坐絕後有道照僧辯精進知名姓陽北徐人飯蔬誦經道照之行也",
    "道綜焚身": "未詳何人住江陵三層寺少不預出家衆內心自有異長不以同物爲忤從道而已宋大明七年三月十五日夜煉油火開顙旣然耳目就毀誦詠不輟道俗咨嗟率土聞者發菩提心宋徵士劉虬雅相宗敬爲製偈讚云",
    "慧濬聰敏": "本姓陳山陰人也幼而領悟精進邁羣禮敬燒香菜蔬一飯鮮肥不食雖在居家心已出俗十八入道內外墳典經眼必誦深禪祕觀無不必入靜而無競和而有節朋遊舊押未嘗間言宋太宰江夏王義恭雅相推敬常給衣藥四時無爽不蓄私財悉營寺舍竹園成立濬之功也禪味之樂老而不衰身七十三宋大明八年卒同寺有尼僧化聰穎卓秀多誦經律蔬食苦節與濬齊名",
    "寶賢僧正": "姓陳十六丁母憂三年不穀以葛芊自資不依纊繒不坐床席十九出家住建安寺操行精修博通禪律宋文皇帝四事供養及孝武雅相敬待月給錢一萬明帝卽位賞接彌崇泰始元年勑爲普賢寺主二年又勑爲都邑僧正甚有威風明斷如神善論物理秉性剛直無所傾撓初晉興平中淨檢尼首也只從僧得戒二衆未全爲如愛道元嘉十一年鐵薩羅等重受意爲增長善法諸人皆欲元徽二年法穎律師晉興寺講十誦賢乃建僧局不得輒重受戒若年未滿集衆懺悔僧局許可鑒檢方得若有違拒卽加擯斥因茲方息在住清簡才兼事義安慧下肅蓋世高之年七十七昇明元年卒",
    "法淨綱維": "江北人年二十值亂隨父避地秣陵門修釋教淨少出家住永福寺戒行清潔明於事理學思精研深究義奧與寶賢尼名輩略齊宋明皇帝異之勑住宮內普賢寺禮兼師友二年勑爲京色都維那在事公正礭然殊絕隨方引汲德化如流稟戒者七百人六十五元徽年奄化也",
    "慧曜感瓶": "姓周西平人少出家常誓燒身火至面誦經不輟語諸尼收我遺骨止得二升及至火滅果如其言未燒前一月有梵僧年可二十形容端正肩生黑毛長六七寸極細問所以云不曾覆謂曜曰我住波羅奈國來數日聞姊欲捨身故送銀瓶來曜卽頂受未及委悉怱怱辭去遣人追留出門便失以此瓶盛舍利不滿二合云云",
    "法緣昇天": "姓俞東莞人宋元嘉九年才十歲未識經法忽其二月八日失之三日而至稱到淨土見佛開化至九月十五日又去一旬乃還便作西國人語見西域僧善相了解十年於正月十五日又去田中人見隨風上天父母憂懼經月乃還已著法衣自說見佛及尼云汝前世是我弟子舉手摩頂頭髮自落爲立法名曰法緣還家立寺晝夜講說夕中每有五色光明流泛峯頂有若燈燭自此以後容止華雅音制詮正上京風調不能過刺史韋朗並屈供養聞其談說甚敬異焉因是人皆信法年五十六建元中卒",
    "曇徹秉操": "未詳何人少爲普要尼弟子隨要住南永安寺要道潔學優有聞當世徹秉操無矯習業不休佛法奧義必欲總採析滯探賾幽隱諸尼大小皆請北面隨方應會負囊成羣五侯七貴婦女以下莫不修敬年六十三卒齊永明二年",
    "僧敬感靈": "姓李會稽人寓居秣陵敬在母腹家屬設會請宮寺僧超西寺曇芝尼使二人指胎中子爲弟子母代兒呼師將產母夢神人語之可建八關卽令經營僧像未竟敬便生下聞空中語曰可與建安寺白尼爲弟子母卽從之年五六歲聞人經唄輒能誦憶讀經數百卷妙解日深孔默鎮廣州請行供養遇鐵薩羅受戒欲泛海西域求法道俗留戀住嶺南三十餘年風流所漸獷俗移心捨園宅十有三家共爲立寺宋明帝聞之遠遣迎請番禺道俗大相悲戀勑住崇聖寺道俗敬慕丹陽樂遵捨宅立寺齊文慧竟陵文宣王並飲風德嚫施無礙八十四卒永明四年二月三日葬于鍾山之陽弟子造碑中書侍郎吳興沈約製其文",
    "僧猛孝潔": "姓岑南陽人遷居鹽官縣至猛五世曾祖欒晉正員郎餘杭令世事黃老信敬邪神猛而慨然有拔俗之志年十二父亡號哭吐血死而復蘇三年告終示不滅性辭母出家行已清潔奉師恭肅蔬糲之食止存支命行道禮懺未曾疲怠說悔先罪精懇流淚能行人所不能行益牧吳郡張岱聞風貴請爲門師宋元徽元年淨度尼攜出京城住建福寺歷觀衆經以日係夜多聞強記經耳必憶由是經律皆悉研明澄情宴坐泊然不測齊建元四年母病反東捨宅爲寺名曰齊明締構殿宇植竹列樹內外清淨狀若仙居飢者散衣食等嘗有獵者近寺飛禽走獸競來投猛鷹犬馳逐以身遮遏雖體被啄嚙而投者獲免同止十人三十餘年不見慍怒年七十二齊永明七年卒又有僧瓊猛之弟女以孝行有聞道業高邈慧悟凝深",
    "妙智柔明": "姓曹河內人稟性柔明陶心大化執持禁範如護明珠心勤忍辱與物無忤雖有毀惱終日無悶精達法相物其宗之禪雲初建齊武皇帝勑請妙智講勝鬘淨名開題及講帝數親臨詔問無方智連環剖折初無遺滯帝屢稱善四衆雅服齊竟陵文宣王敬集名德六十四卒建武二年葬於定林寺南齊侍中瑯琊王倫妻江氏爲著石讚文序立于墓左",
    "智勝經疏": "姓徐長安人寓居會稽三世六歲而隨母遊瓦官寺見佛像嚴華潛然泣涕母怪問具述欲出家幼而未許至年二十方得出家住建福寺獨行無倫絕塵難範聽受大涅槃經一聞能悟後研律藏功不再受製義疏十卷辭約旨遠逢涅不緇遇磨不磷大明中有一男子夜潛相嬈勝刻意淵深持操壁立正色告衆收錄付官守戒清淨如護明珠齊文見重請入宮講經司徒竟陵文宣宗敬勝志貞南金心皎比雪請爲寺主衆所愛敬從定林寺僧遠法師受菩薩戒爐火不添而然齋聖僧聞空中彈指四十年不曾赴齋重關靜處文慧帝特供養勝爲宋齊七帝捨衣鉢造攝山寺石像永明十年臥疾忽見金車玉宇悉來迎接四月五日告諸弟子吾今逝矣弟子皆泣乃披衣出胸胸有萬佛字字體鮮明色相濕潤至八日正中而卒年六十葬于鍾山文帝給其湯藥凶事所須皆令勑辦",
    "僧蓋習禪": "姓田趙國人父完梁天水太守蓋幼出家爲僧志尼弟子住彭城華林寺忘利養淡毀譽遊京室住妙相寺博聽經律深究旨歸專修禪定惟日不足寒暑不變衣菜食資一齋受禪業於隱審二師皆歎其易悟別立禪房宴默出則善誘不惓齊竟陵文宣王蕭子良四時資給雖已耆艾而志尚不衰終日清虛達夜不寐年六十四永明十一年卒又有法延尼姓許高陽人亦以禪定顯名",
    "法令寺主": "姓戴丹陽人力好靜處雅勤定慧初隨宗瑗博綜衆經後師審隱遍遊禪觀晝則披文遠思夕則歷觀妙境大乘奧典皆能宣說三昧祕門並爲師匠泰始三年立東青園寺昇明二年立寺主大小受悅年八十三隆昌元年卒又有淨練僧律慧形並以學顯名",
    "淨曜宗匠": "姓楊建康人志道專誠樂法翹邈具戒之初從濟瑗稟學精思研究大乘十臘之後便爲宗匠齊文惠帝陵王莫不服膺永明八年竟陵王請於第講維摩經後爲寺主二十餘年長幼崇敬如事父母弟子四百餘人年七十二卒齊永明十年亦有僧要先淨並學行有聞",
    "曇簡弘宣": "姓張清河人住法音寺法淨尼弟子遊學淮海弘宣正法先人後己志存廣濟建元四年立法音精舍禪思靜默通達三昧德聲遐布功化自達道俗敬仰盛修供施時有慧明法師深愛寂靜本住道林寺文惠帝竟陵文宣王之所修飾僧多義學去來喧動明欲去之簡以寺爲施自移白山更立草庵以蔽風雨建武二年二月十八日夜積薪自焚供養三寶道俗哀慟聲振山谷卽聚所餘爲立墳刹也",
    "淨珪多悟": "姓周晉陵人寓居建康三世珪幼而聰穎一聞多悟性不狎俗早願出家父母憐之不違其願爲法淨尼弟子德行純邃經律博通三乘禪祕無不善達神量淵遠物莫能窺遺身忘味常自枯槁其精進總持爲世法則與曇簡同住法音後移白山建武元年二月十八日同夜與簡焚身道俗感咽收舍利建塔焉",
    "慧緒丈夫": "姓閭丘高平人爲人高率疎遠見之如丈夫不似婦人乃發言壯論甚自方略元無迴避七歲便蔬食持齋志節勇猛十八出家住荆州三層寺戒業具足道俗所嗟江陵有隱尼西土德望見緒異之同居一夏共習般舟心形勤苦晝夜不息沈攸之爲刺史普揀僧尼緒避難下都豫章王蕭嶷宋昇明出鎮荆陝知其道行迎請入內備盡四事後忽索紙筆作詩云世人或不知呼我作老周忽請作七日禪齋不得休作詩竟言笑尋常別告言切永明元年十一月二十日卒年六十九周捨爲立序贊又有僧威尼德合志周爲法眷屬行道習近親承音旨",
    "超明清悟": "姓范錢唐人父老少爲國子生世奉大法明幼聰穎雅有志尚讀五經善文義方正有禮內外敬之年二十一夫死寡居鄉隣求聘誓而不許因遂出家住崇隱寺神理明徹道識清悟聞吳縣北張寺有曇整法師道行精苦從受具足後住塗山聽慧基法師講說衆經便究義旨一經於耳退無不記三吳仕庶內外崇敬尋還錢唐移憩齊明寺年六十餘建武五年卒時又有法藏尼亦以學行馳名",
    "曇勇剛直": "曇簡尼之姊爲性剛直不隨物傾動常以禪律爲務不以衣食經懷憩法音寺深悟無常高崇我樂建武元年隨簡居白山永元三年二月十五日夜自焚身衆共六塔人發道心聞見同敬",
    "德樂闇視": "姓孫毗陵人高祖毓晉豫州刺史樂生口有二牙於闇室能視常願出家八歲與妹同時入道爲晉陵光尼弟子具戒已後並遊學京師住南安寺篤志精勤以晝繼夜窮研經論言談典雅文帝善之元嘉七年求那跋摩來宋將軍爲枳園北立王園寺至十一年師子國十人尼來重受戒等二十一年同寺尼法淨值毀寺諸尼離散樂移青園寺又文帝崩東遊會稽止于剡白山照明寺學衆雲奔從容教授道盛東南矣齊永明五年陳留阮儉捨宅爲寺名齊明樂綱紀遠近欽風皆願依止徒衆二百歲建一講僧尼不限平等資供年八十一永明元年卒又有僧茂尼姓王彭城人節食草蔬勤苦爲業用其嚫遺起竹園寺也",
    "淨秀持齋": "姓梁安定鳥氏人祖疇征虜司馬父槪之龍川縣都鄉侯秀幼而聰叡七歲自然持齋家請僧轉涅槃經聞斷肉便卽蔬食二親不知後外國普練沙門受五戒精苦奉持不曾逮犯禮拜讀誦晝夜不休年十二便求出家父母不許手自能書常自寫經所有財物充修功德不衣錦繡不加粉黛至二十九方得出家爲青園寺首尼弟子事師竭誠猶懼弗及神悟清拔衆務居先善神敬護常在左右有馬先生世號神人見秀記言此尼當生知足天或三人上殿忽有大聲二人驚走秀獨淡然衆聞空言等請暉法師穎律師講十誦律從跋摩受戒宋南昌公主及黃修儀大明七年施寺立像秀麻衣蒮食感娑伽羅龍王兄弟現跡彌日示其擁護知識往來無不見者每供聖僧常在左右有其異跡或見聖僧衣如熟椹卽自以泥染衣似之或齋或浴皆有聖現齊文惠帝竟陵文宣王厚相禮待梁天監三年勑聽乘輿至內殿八十九卒兜率相現爲弟子曰我定生彼",
    "僧念貞節": "姓羊泰山南城人父珍爲從事念卽招提寺曇叡法師姑女珪璋早秀才鑒明遠立德幼年十歲出家爲法護尼弟子從師住太后寺貞節苦心禪思精密博涉多通文義兼美蔬食禮懺老而彌篤誦法華經日夜一遍宋文武二帝信敬齊永明一年移住禪林業禪大隆諮學者衆司徒竟陵王四時供養年九十梁天鑒三年卒葬林陵縣中興里",
    "曇暉剛志": "姓青陽名白玉成都人也幼樂修道父母弗許元嘉元年外國禪師畺良耶舍入蜀大弘禪觀暉年十一啟母欲求法於舍母許舍一見歎此人有分令其修習母私詐嫁姑子誓志不從法育尼密迎於寺言不從願誓當自焚刺史靳法崇迎暉問曰汝能出家曰乞救濟崇曰善語姑許之出家年始十三禮法育尼修行觀行卽於坐末便得入定見東方二光一白一青念白是菩薩青是小乘請滅如言出定白育聞者歡喜三十餘人莫不讚善後時婿爲詐劫將婢使營衛剛志不從刺史問耶舍舍曰此人根利慎勿違之後於禪中自解大乘佛性並非師受名師等極力問難不能屈者元嘉十九年臨川王鎮南兗州迎之八十三卒天監三年嘗設齋會如有神助物用盡還有",
    "馮尼燒指": "本姓馮高昌人彼處敬重因以姓正號年三十出家住高昌郎中寺一食精苦燒六指供養皆悉至掌誦大涅槃經三日一遍時有法慧僧精進邁羣爲高昌一國尼依止馮後請慧言可往龜茲國舍華寺當得勝法慧聞而從之往至彼寺見直日歡喜以蒲萄酒十斗五升與之令飲法慧驚愕曰我求勝法不肯飲直日急出去慧思遠來恐不宜違卽頓飲之便吐所復識悔愧思惟得三果證直日問曰已得耶答曰然因還高昌未至二百里初無音信馮呼衆遠出迎候先知迹皆類此也高昌諸尼莫不師奉九十六卒天鑒三年",
    "慧勝如言": "姓唐彭城人父曾智寓居建康勝幼願出家以方正自立希於語言言必能行身無輕躁旬日不出戶牖見之莫不驚思宋元嘉二十一年出家年十八爲淨秀尼弟子住禪林寺後講法華經後學五門從草堂寺慧隱靈根等修其觀法奇相妙證獨得懷抱人見而問之皆答云罪無輕重一時發露懺悔懇惻以晝係夜貴賤崇敬供施不斷八十一天監四年卒葬白板山",
    "淨賢經律": "姓弘永興人住青園寺有幹局才能而好修禪定博窮經律言必經正雖不講說精究旨要宋文皇帝善之湘東王齠齔之年眠好驚魘勑從賢受三歸悸寐卽愈帝益相善厚崇供施內外親賓友明帝卽位禮待益隆齋講相繼當時多士莫不崇敬後總寺十有餘年七十五梁天監四年卒又有慧喬寶歇皆知名喬坐禪誦經勤營衆務歇誦法華經明禪觀",
    "淨淵聚沙": "姓時鉅鹿人幼有成人之智五六歲時常聚沙爲塔刻木成佛燒香禮拜彌日弗足每聞人言輒難盡取其理二十出家飲水持齋諫曉不從終竟七日自爾之後蔬食長齋戒忍精苦不由課勵師友嗟敬遠近稱譽齊文大相欽禮四事供養信驛重沓年七十一卒天監五年",
    "淨行清秀": "卽淨淵第五妹幼而神理清秀遠識道贍爽烈有志每輒不羣年十七從法施尼出家住竹園寺學成實論毘曇涅槃華嚴每見事端已達旨趣探究淵賾博辯無窮齊竟陵文宣王蕭子良厚加資給僧宗寶亮二法師雅相賞異及請講說聽衆數百人宮第尼寺法事連續當時先達無能屈者竟陵王後師學衆欲撰僧錄莫可與行爲輩後有尼聰朗特達辯若神行特親狎之衆亦爲後來之秀可與行爲儔行晚節好禪觀蔬食積苦皇帝聞之雅相歎賞年六十卒梁天監八年葬于鍾山",
    "令王清白": "姓蔡建康人父朗少出家住何后寺淨暉尼弟子暉律行純白思業過人玉少事師長恭勤匪懈始受十戒威儀可觀及受具戒禁行清白有若冰雪博尋五部妙究幽宗雅能傳述梁邵陵王綸大相欽敬請爲南晉陵寺主固讓不能屈以元徽再勑事不獲免在任積年不務而疾不厲而威年七十六梁天監八年卒復有令慧戒忍慧力並顯名令慧講法華經維摩勝鬘勤身蔬食卓然衆表戒忍聰明好學經日不忘惠力雅識虛通無所矯競",
    "僧休志道": "姓懷彭城人父僧珍寓居建康休幼而志道八歲蔬食及年十九以宋元嘉二十四年從禪林寺淨秀尼出家節行精苦法檢不虧遊心經律靡不遍通後偏功十誦文義優洽復從隱審二師諮受祕觀移住禪林寺爲禪學所宗後造閑居寺宋齊之季世道紛喧且禪且寂齊文惠帝竟陵文宣王大相禮遇及大梁有道白黑敬仰隨有隨施濟乏施生造金佛五軀並皆嚴麗寫經及律一千餘部八十四天監十二年卒葬于鍾山之西青陽",
    "妙褘講說": "姓劉建康人齠齔之年神機秀發幼出家住西青園寺戒行無點神情超悟敦信布慧莫不懷之雅好談說尤善語笑講涅槃法華十地並三十遍十誦毗尼母經敷說隨方導物利益弘多年七十天監十二年卒",
    "慧暉樂道": "姓駱青州人六歲尤樂道父母聽至十一清虛贍朗姿貌詳雅讀大涅槃誦法華經及年十七隨父出都十八出家住樂安寺從武溫柔次四法師聽成實論及涅槃經十餘年鬱爲義林京邑諸尼無不師受法筵頻建四遠雲集講說不休禪誦無輟標心正念日夕亡寢公王貴賤無不敬重十方嚫遺四時般競所獲之財悉造經佛樂安寺新整年七十三梁天監十三年卒葬于石頭崗時復有慧音以禮誦爲業見重於時",
    "道貴弘化": "姓壽長安人幼清夷冲素善研機理志幹勤整精苦過人誓弘大化葷鮮不食誦勝鬘無量壽經不捨晝夜父母憂念使其爲道十七出家博覽經律究竟文理不羨名文唯以進道爲業觀境入定行坐不休悔過願言言辭哀苦聽者震肅齊竟陵文宣王子良善相推敬爲造頂山寺以聚禪衆請貴知衆事固執不從請爲禪範然後許之於是結夏林下栖寄畢世縱復雲屯晦景委雲埋山端然寂坐曾無悶焉得人信施廣興福業不以纖毫自潤己身年八十六梁天監十五年卒葬于鍾山",
    "法宣張蓋": "姓王剡人父道寄世奉法宣幼有離俗之志七歲蔬食苦節年十八誦法華經首尾通利解其旨趣坐臥輒見張蓋覆之驟有媒娉誓而弗許至年二十四父母攜就齊明寺德樂尼改服從道卽於是日蓋自消隱博覽經書深入理味成戒已後鄉邑俗人望浴義道莫不服其精致宋氏之季有僧柔法師周遊東夏講宣經論自嶀勑奴反塖時證反而之禹穴或發靈隱或往姑蘇僧柔數論之趣慧其經書之要咸暢其精微究其淵奧及齊永明中見從慧熙法諮受十誦所餐日優所見日賾於是移住山陰招明寺經律迭講名高千越不立私財嚫施之物修飾寺宇造搆精華狀若神工寫經鑄像靡不畢備吳郡張賈穎川庾詠汝南周顒皆一時之名秀莫不以躬往禮敬齊巴陵蕭照冒出守會稽厚加供待梁衡陽王元簡到郡請爲母師春秋八十三梁天監十五年卒",
    "姊妹焚身": "續高僧傳云貞觀初荆州有尼姊妹二人誦法華經在市以蠟布纏身供養念經燒身舌根不壞火至眉經聲不住",
    "智仙神尼": "正理云隋帝大統七年六月十三日生同州般若尼寺赤光滿室有神尼智仙河東劉氏女少出家有戒行和尚失之恐墮於井見在佛邊入定七歲禪觀爲業隋帝立名爲堅後帝登位所造功德立神尼像",
    "借經無字": "感通云河東有尼練行寫法華經有龍門僧法端借本去欲寫不見其字還尼字依舊",
    "彥悰王隱": "弘福寺沙門釋彥悰集沙門不應拜事古今共論上下三篇分爲六卷太原王隱字少微序悰云自大法東流六百餘載其中信毀交貨裒挫相傾亟染湮殘頻令拜伏而事非經國理越天常用爲蠹道俱沿舊貫",
    "晉朝英彥": "晉尚書令何充等執沙門不應敬俗三首并序詔車騎將軍庾冰爲成帝出詔令沙門致敬二首太尉桓玄與八座桓謙等論道人合敬書一八座八桓玄不應敬一桓玄與中書王謐論沙門應敬王謐答不應玄又難謐三謐答三玄廬山法師遠公致書二遠答不應致敬等",
    "何充王道": "東晉咸康六年成帝幼冲時太后臨朝制司徒王導錄尚書事與上舅中書令庾亮參輔朝政導薨庾冰輔政謂沙門應敬王者充等議不應敬下禮官詳議博士等與充意同尚書令冠軍撫軍都鄉侯臣充等言世祖武皇帝以盛明革命肅祖明皇帝聰聖玄鑒沙門不易屈膝顧以不變修善之法通天下之志愚謂宜遵承先帝故事於義爲長",
    "成帝庾冰": "成帝幼冰輔翼出詔云萬方殊俗神道難辯有自由矣達觀榜通誠當無怪父子之敬君臣之序制法度崇禮秩不徒然哉良有以矣又何易之又佛有耶無耶有其道固弘無義將何取當矯形骸違常務敗禮典棄名教甚所疑也百代不廢使夫凡流傲逸憲度皆晉民也論才智常人也直形體於萬乘不可也諸君並國器語言則當測幽微論治則當重國典苟不然吾何述也",
    "充等共答": "尚書令何充左僕射翼右僕射恢尚書關中侯懷守尚書昌安侯廣等言臣等暗短不足以讚揚聖旨宣暢大義伏有勑震懼屏營輒其尋詳有佛無佛固非臣等所能定也然尋其遺文鑽其要旨五戒之禁實助王化賤名行貴道德忘身清妙自漢迄今雖法有隆衰而弊無妖妄神道經文未有其比謗有損祝有益自漢于今未聞其拜壞其法則令修善之士必致愁懼直爲世經三代人更明聖等乞垂省察",
    "重詔懇責": "省所陳情旨幽昧之事誠非寓言所盡大都百王制法雖質文隨時然未有以殊俗參治恢誕雜化者也豈曩聖之不達而末聖宏通哉且五戒小善略其禮敬禮重矣敬大矣爲治之綱盡於此矣萬乘之君非好尊區域之人非好早尊早不陳王敉亂曩聖憲章體國所宜不式也修之身家國不可遠也省所陳果亦未能了有之與無不可參治而況都無也",
    "充等再陳": "臣雖暗蔽不通遠旨苟執偏管而亂大倫直以漢魏不聞異議尊早憲章無暫虧也今沙門修道專篤慎戒不恡形骸而慢禮敬燒香咒願必先國家欲福祐之自然禮義先聖弗革上有天覆地載之施下有守一修善之人愚誠省察",
    "玄謙共論": "晉元興中安帝蒙塵於外太尉桓玄以宸主之威欲令沙門拜己因陳何庾謂理未盡故與八座桓謙等書玄再拜白頓首八座沙門不敬王者何庾論之並率所見未是以理相屈庾在尊主何出偏信遂淪名體豈有受其德而遺其禮霑其慧而廢其敬哉旣理所不容亦情所不安一代大事宜共求其衷想復相與研盡之比八座令得詳定也桓玄再拜頓首",
    "桓謙重答": "謙等惶恐奉誨使沙門致敬何庾意未盡此是大事宜使允中實如雅論然佛法與堯孔殊趣禮教正乖人以髮膚爲重而彼削不疑出家棄親不以色養爲孝土木形骸絕欲止競不期一生要福萬劫世之所貴已皆落之禮教所重意悉絕之資父事君天屬之至猶離其親愛豈得致禮萬乘勢自應廢彌歷三代置其絕羈忽變其儀情所未了張敝在彼應以面諮及道人等並足酬對高旨下官等不諳佛理率情以言愧不足覽謙等惶恐",
    "玄告王謐": "桓玄與中書王謐書云沙門抗禮至尊情所不安一代大事宜共論盡之今與八座書向已送都今付此信君宜任此理者遲聞德音王謐答玄不應拜書云領軍將軍吏部尚書中書令武岡男王謐惶恐道人抗禮至尊見并與八座書辭理兼至近者亦粗聞公道未獲究盡尋何庾二旨亦恨不悉以爲二絕論夫佛法之興出自天竺宗本幽遐難以言辯旣涉乎教可略而言沙門意深於敬不以形屈爲禮迹充率土而趣超方外西國之君莫不降禮良以道在則貴不以人爲輕重尋大法宣流爲日諒久年踰四百代歷有三雖風移政易而弘之不異豈不以獨絕之化有用於陶漸清約之風無害於隆平者乎故王者拱己不悢悢於缺戶沙門保真不自疑於誕代者也承以通生理物存乎王者考諸理歸實如嘉論三復德音不能已已雖欲奉訓言將無寄猶以爲功高者不賞慧深者忘謝雖復一拜一起亦豈足答濟通之德公眷恥未遺猥見逮問輒率陳愚管不致嫌於所奉耳願不以人廢臨白反責謐惶恐死罪",
    "桓玄難謐": "難曰來示云意深於敬不以形屈爲禮且沙門之敬豈皆略形存心懺悔禮拜亦篤於事但爲小異旣不能忘形於彼何爲忽儀於此又云外國君降禮道在卽貴不以人爲輕重者難云外國之君驕強非常教所化故大設靈奇使其畏服順軌此蓋大懼鬼神福報之事豈是宗玄妙之道耶道在則貴將異於雅旨豈得被其法服便道在其中若以道在然後爲貴孰如君言聖人之道道之極也君臣之敬愈敦於禮如此則沙門不敬豈得以道在爲貴哉又云年歷四百時經三代難曰歷代革非以爲證曩者晉人略無奉佛沙門徒衆皆是諸胡且王者不接故可任其方俗不爲之檢耳今主上奉佛親接法事事異其昔何不使其禮日用清約有助于教又云功高不賞慧深忘謝一拜一起者難理至無酬誠如來旨然情自罔極則敬在從之此聖人之所以緣情制禮而各通其寄也若功深慧重必略其謝則佛之德淺耶不宜小道而亂大倫若深豈得彼肅其恭而此絕其敬哉",
    "王謐答難": "曰略形存心懺悔禮拜者沙門修道自以敬爲主但津塗旣殊義無降屈宗師崇敬長幼有序事與心應不遺小善積毫成山矣難曰君道通生理應在本答夫君道通生則理通造化夫陶鑄敷氣功則弘矣而未有謝慧於所稟揩感於理本者夫子云可使由之不可使知之又六夷之君者答神道設教誠難以言大設報應佛教之根要又君臣之教敬愈敦於禮如此沙門不敬豈得以道在爲貴答以爲君臣之道則理盡名教答歷不革答道深淺在論文廣不能備錄",
    "桓玄報遠": "玄意云沙門不敬王者旣是情所不了於理又是所未喻一代大事不可令其體不允近與八座書今示君可述所以不敬意也此便當行之復諸君所論未釋疑令都江王取君旨可答付之寄廬山慧遠法師也",
    "遠答來旨": "遠云詳省所告及八座書問沙門不敬王者意義在尊主崇上遠存名理徵引老氏同王侯於三大資生運通之道宜重其神器若推其本以尋其源咸稟氣於兩儀受形於父母則生生通運之道爲弘資存日用之理爲大故不宜受其德遺其禮霑其慧而失其敬此檀越立意之所據貧道亦不異於高懷求之佛教以尋沙門之道理則不然何者佛經所明凡有二科一者處俗弘教二者出家修道處俗則奉上之禮尊親之敬忠孝之義表於經文在三之訓彰乎聖典斯與王制同命有若符契一條全是檀越所明理不容異也出家則是方外之賓迹絕於物其爲教也達患累緣於有身不存身以自患知生生由於稟化不順化以求宗求宗不由於順化故不重運通之資息患不自於存身故不貴厚生之益此理之與世乖道之與俗異者也凡在出家隱居求其志變俗以達其道變俗服章不得與世典同禮隱居高尚其迹故能極溺族於沉流拔幽根於重劫遠通三乘之津廣開天人之路是故內乖天屬之重而不違其孝外闕奉主之恭而不失其敬自誓落簪成於暮歲一夫全德道洽六親澤流天下豈坐受其德虛沾其慧乃至袈裟非朝宗之服鉢盂非廊廟之器軍國異容戎華不雜別髮毀形之人忽廁諸夏之禮則是異類相涉竊所未安貧道西垂之年假日月以待盡情之所惜豈存一己苟若所執蓋欲令三寶中興於命世之運明德流芳於百代之下耳若一旦行此佛教長淪如來大法於茲泯滅天人感歎道俗革心矣貧道幽誠所期復將安寄緣眷之隆故坦其所懷執筆悲滿不覺涕泗橫流矣",
    "太尉重答": "云來意內乖天屬之恩不違其孝外闕奉主之恭而不失其敬若如來言理本無重則無緣有致孝之情事非資通不應復有致恭之義君親之情許其未盡則情之所寄何謂絕之夫累著在於心滯不由形敬形敬蓋是心之所用耳若乃在其本而縱以形敬此復所未之喻又佛教存行各以事應因緣有本必至無著也如此則爲道者亦何能違之哉是故釋之道云云乃至來示未能共求也",
    "諸朝詔論": "昔廬山遠公沙門不敬王者論一并序爲楚桓玄許沙門不致禮語一侍中卞嗣之等執沙門應敬奏四首玄答三首夏赫連勃勃令沙門致拜事一宋武論沙門抗禮事一齊武亦然一隋煬帝勑沙門致拜事一大興善寺明瞻答洛濱翻經館沙門彥悰論一",
    "遠公五篇": "昔晉咸康中庾將軍疑諸沙門抗禮萬乘至元興中桓太尉亦同此議于時朝士名賢答者甚衆雖言未悟時並互有其美徒咸盡所懷而理蘊于情遂令無上道復毀於塵俗亮到之心屈乎人事悲夫斯乃交喪之所由千載之否運深懼大法之將淪感前事之不忘故著五篇究序其意豈曰淵壑之待晨露蓋是申其罔極亦庶後之君子崇敬佛教者詳焉",
    "俗不違禮": "一原夫佛教所明大要以出家爲異凡有四科其弘通利物則功侔帝王化兼治道至於感俗悟時亦無世不有在家奉法則是順化之民情未變俗迹同方內故有天屬之愛奉主之禮乃至因親以教愛使民知有自然之恩因嚴以教敬使民知有自然之重等助王化兼治道者也",
    "僧不同敬": "二出家則是方外之賓迹絕於物其爲教也達患累緣於有身不存身以息患知生生由於稟化不順化以求宗求宗不由於順化則不重運通之資息患不由於存身則不貴厚生之益此理之與形乖道之與俗反乃至同其孝敬者哉",
    "宗不順化": "二尋夫老氏之意天地得一爲大王侯以順體爲尊體極順化爲先賢之美談衆論所不能異夫生以形爲桎梏而生由化有化以情感則神滯其本而智昏其照介然有封則所存唯己所涉唯動於是靈轡失御生塗日開方便貪愛於長流豈一受而已哉是故反本求宗者不以生累其神超落塵封者不以情累其生不以情累其生則生可滅不以生累其神則神可冥冥神絕境故謂之泥洹泥洹之名豈虛稱哉請推而實之天地雖以生生爲大而未能令生者不化王侯雖以存存爲功而未能令存者無患是故前論云達患累緣於有身不存身以息患知生生由於稟化不順化以求宗義存於此所以沙門抗禮萬乘高尚其事不爵王侯而沾其慧者也",
    "禮不兼應": "四問曰歷觀前史上皇已來在位居宗未始異其原本本不可二是故百代同典咸一其統所謂唯天爲大唯堯則之如此則非智有所不照自無外可照非理有所不盡自無理可盡以此而推視聽之外廓無所寄則宗極可明今諸沙門不悟文表之意而惑教表之文其爲謬也固已甚矣若復顯然有驗此乃世之聞答曰夫幽宗曠邈神道精微可以理尋難以事詰旣涉乎教卽以因時爲檢雖應世之異優劣萬差乃至因茲而觀天地之道功盡於運化帝王之德理極於順通若以對夫獨絕之教不變之宗固不得同身而語其優劣亦已明矣",
    "形盡神存": "五問曰論旨以化盡爲至極者必違化而求宗求宗不由於順化是以引歷代君王便使同之佛教答曰夫神者何耶精極則非卦象之所圖故聖人以妙物而爲言雖有上智猶不能定其體狀而窮其幽致而談者以常識生疑多同自亂其爲誣也亦已甚矣將欲言之是乃言夫不可言今於不可言之中復相與言而依俙神也圓應無主妙盡無名感物而動假數而行等又衆賓於是始悟冥塗以開徹爲功息心以淨畢爲道忻然怡襟詠言而退又感物而動假數而行感物而非物故物化而不滅假數而非數故數盡而不窮有情則可以物感有識卽可以數求數有精麁故其性各異智有明暗故其照不同推此而論則知化以情感神以化傳情爲神之母神爲情之根情有會物之道神有冥移之功但悟徹者返本感理者逐物耳古之論道者亦未有所同請引而明之莊子曰勞我以生休我以死又以生爲人倚死爲反真此爲知生爲大患以無生爲返本者也下文廣不能錄備要而已",
    "詔停僧拜": "桓楚得廬山遠公書及論以太亨二年十二月三日乃下詔停沙門致敬事詔曰門下佛法宏誕所未能了推其篤至之情故寧與其敬耳今事旣在己曷所不了且當寧從其略諸人勿復使禮也便皆使聞知",
    "桓楚下嗣": "侍中卞嗣之給事黃門侍郎臣袁恪之等言詔書如右神道冥昧聖詔幽遠陛下所弘者大爰逮道入奉佛者耳率土之民莫非王臣比丘以法服之儀抗禮萬乘之主愚情所未安拜起之禮豈虧其道尊卑大倫不宜都廢若其名教之外闕其拜敬之儀者請一科引見啟可紀識謹啟桓玄一報曰何緣爾等合宜奉詔",
    "嗣之重啟": "重被明詔崇重挹之至履謙光之道愚情眷眷竊有未安治道雖殊理至同歸尊親法敬不乖老子稱四大者其尊一也沙門所乘雖異跡不超世豈得不同乎天民陛下誠欲弘之於上然卑高之禮經治之典愚情宜俯順羣心永爲來式玄報曰兼受九流各遂其道",
    "嗣之三啟": "陛下至德圓虛澤使次萬自已九流各殉其美顯昧並極其致虛澤幽流無思不懷羣方所以資通天人所以交暢臣聞佛教以神慧爲本蔽達爲功自斯以還蓋是斂麁之用耳神理緬懇求之於自形而上者虔肅拜起無虧於持戒若行道不失其爲恭王法齊敬於率土道憲兼隆內外咸得矣臣前受外王聽承疏短乃不知去春已有明論近在直被詔便率其愚情不懼允洽還此方見斯事屢經神筆宗致悠邈理折微遠非臣駑鈍所能擊讚沙門禮已行之前代今大明旣升道化無外經國大倫不可有闕請如先所啟攝外施行謹啟桓玄報曰自有內外兼弘何其於用前理區惜此更非讚其道也",
    "嗣之四啟": "重奉詔自有內外兼弘者聖旨淵通道冠百王伏讀仰歎非愚淺所逮尊主祇法臣下之節是以拳拳追頻執所守明詔超邈遠略常均臣暗昧不達追用愧悚輒奉詔外宣攝遵承謹啟永始元年十二月二十四日上也",
    "抑令致拜": "宋孝武大明六年九月有司奏曰臣聞邃拱疑居非期宏峻拳跪盤伏豈止敬恭將以照張四維締制八寓故雖儒法支派名墨條流至於崇親嚴上厥繇靡爽惟浮圖爲教迹自親等及經提傳訓遐事遠練生鎣識恆俗稱難宗旨緬邈微言淪隔拘文遵道在末彌扇遂迺凌越度典偃倨尊戚失隨方之眇迹迷襲化之淵義夫佛法以謙儉自牧以忠虔爲道不輕比丘逢人必拜目連桑門遇長則禮寧有屈膝四輩而闕禮二親稽顙耆臘而直骸萬乘者哉故咸康創議元興再述而事屈偏黨道挫餘分今鴻源遙洗羣流仰鏡萬仙盡寶百神聳職而畿輦之內含弗臣之甿階廡之間延抗禮之客懼非所以澄一風範詳示景則者也臣等參議以爲沙門接見皆當盡禮虔敬之容依其本制則朝徽有序乘方兼遂矣帝從之",
    "彥悰牋述": "曰孝武傳云帝卽位二三年間方逞其欲非諫足以敗德令天下失望有世祖才明而少以禮度自肅若思之節儉追太祖之寬恕則漢之文景曾何足云從大明六年至景明元年凡四載令拜國主而僧竟不行豈非理勃天常固使綸言徒設",
    "晉恭赫連": "晉恭帝元熙中赫連勃勃都夏州略二秦之地行五刑之虐便言佛佛謂已是人中之佛堪受僧禮乃畫佛像披於背上令沙門禮像卽爲拜我後爲震死葬後復震出屍題無道之字尋爲北代所吞爲天下笑焉",
    "勑僧沙簡": "齊武帝大明中勑定林寺僧法獻長干寺僧玄暢於三吳沙門僧尼時暢獻二僧皆少習律檢不競當世與武帝共語每稱名而不坐後中興僧鍾於乾和殿見帝帝問鍾如宜鍾答貧道比苦氣疾帝嫌之迺問尚書王儉北地沙門與王共語何所稱又正殿坐否儉答漢魏佛法未是大興不見記傳自晉稍盛皆稱貧道亦預坐中庾冰桓玄等欲使沙門盡敬朝議紛紜事皆休寢宋之中朝亦頗令致禮而尋竟不行自爾迄今多預坐而稱貧道帝曰暢獻二僧道業如是尚自稱名况復餘者挹拜則太甚稱名亦無嫌自爾沙門皆稱名於帝主自暢獻始也",
    "煬帝有人": "隋煬大業中改革前政令沙門拜帝及諸官長等懸之新令至五年南郊謁帝大張文物廣位羣寮于時佛道二衆依前跱立有勑云條式久行何因不拜黃老士女聞便致禮唯僧尼儼然時興善寺沙門明瞻答帝曰僧等據佛戒不令禮俗帝曰宋武之時僧何致拜瞻曰宋武無道狂勃不拜便嚴誅陛下有道不拜無懼顯戮帝令問對僧名遂散瞻明且至闕重參有司募敢死者對詔謝過內史爲通昨不拜之罪帝怡然不述乃盡京僧尼設齋又別施錢帛後帝至西郊顧謂蘇威曰朕謂京師無僧昨南郊中亦有人焉拜事因寢",
    "唐朝重議": "中宗勑云君親之義在三之訓爲重愛敬之道凡百之行攸先然釋老二門雖理絕常境恭孝之躅事叶儒律遂於尊極之地不行跪拜之儀因循自久迄乎茲辰宋朝暫革此風少選還遵舊貫朕稟天經以揚孝資地義而宣禮獎以名教被茲真俗而瀨卿之基克成天搆連河之付以爲國王裁制之由諒歸斯矣今欲令道士女冠僧尼於君皇后及皇太子其父母所致拜或恐爽其恆情宜付有司詳議聞龍朔二年四月十五日光祿大夫右相太子賓客上柱國高陽郡開國公臣許敬宗宣",
    "爭陳顯論": "議不拜者明沙門不應拜俗聖上情敦名教令拜君親慮爽通途許開朝致有謇諤之士人百獻籌社稷之臣爭陳顯論先大莊嚴寺僧威秀等上狀西明寺僧道宣上雍州牧沛王賢又上榮國夫人楊氏上后之母也又上諸朝官狀宣引列子周穆王西極有化人來千變萬化王敬之秦始皇時十八僧來漢武元狩中開西域獲金人甘泉宮供養成帝時劉向見有佛經哀帝元壽年使景憲往月氏誦浮圖經至後永平中上夢金人三寶興也",
    "魏氏五主": "四十五年不聞拜毀隆敬漸深",
    "吳氏四主": "孫權創開佛化感舍利立建初寺皓欲滅之溺像感疾而止仍受五戒",
    "蜀中二主": "四十三年無異",
    "晉司馬氏": "東西二主一十三君一百六十五年成帝幼中庾冰用事欲令僧拜充等與遠公立論乃止桓玄力也",
    "中原魏氏": "十有餘君百五十五年佛法大行備見魏牧良史唯真君七年聽讒滅法五年而復自晉失御中原江表國分十六五京四燕三秦二趙○○夏蜀赫連背上著佛令僧拜後天震死蕭子齊書具明其事名子顯",
    "高齊在鄴": "六主二十八年信重逾前無於國兩事皆信佛法",
    "宇文五帝": "二十五年周帝因張賓惑滅法安法師著二教論抗之因置通道觀後隋氏滅之",
    "隋朝二帝": "三十七年文帝崩前甚信敬百餘州立塔煬帝令僧拜明瞻奏對帝歎有人",
    "諸教證據": "梵網經下卷云出家人法不禮國王父母六親鬼神等",
    "涅槃不敬": "第六僧不禮在家又四分云不應禮一切白衣等",
    "本行禮佛": "五十三云輸頭檀王與諸眷屬次第禮佛佛言禮僧王禮不擇次第如佛",
    "根本無犯": "薩遮尼乾子經云王不應謗大乘聲聞等及駈役也乃至神鬼龍天不護而去國壞不久等",
    "父母返拜": "弘明云子作僧母作尼拜也何曰出家之尊重其法棄俗從道寧可一槪而求太子就學父王致敬漢善嘉令之言以太皇爲臣魏之高貴敬齊王作私晉楮后臣厥父於公遲備在書史",
    "百官議狀": "至其年五月十五日大集文武官寮九品以上并州縣官等千有餘人總坐中臺都堂將議其事時京邑西明寺沙門道宣大莊嚴寺威秀大慈恩寺沙門靈會弘福寺沙門會隱等三百餘人并將經文及以前狀太常伯王博叉謂諸僧曰勑令俗官詳議師等可退時羣議紛紜不能畫一隴西王曰佛法傳通帝代旣遠下勑令拜君親又許朝議今衆人立理未可通遵司禮旣曰職司先可建議同者署名不同則止時司禮大夫孔志約執筆述狀令主事大讀訖遂依位署人將半左肅機崔餘慶曰勑令司別立議未可輒承司禮請散可隨別狀送臺後議不合拜中臺司禮太常伯隴西王博叉等合三十二首狀在傳不錄三十人議拜沈玄明李治張松壽楊思玄楊守拙關立本李淳風呂才豆盧暕楊思儉韓處玄元大士謝祐柳元貞李仁方趙崇素李義範劉文琮能玄逸李寬賀蘭敏楊全節楊思正張約王思久鈄斯敬馬大師崔崇業蔣真胃竇尚義李行敏丘神靜韋懷敬劉人叡等有狀合拜等各有官秩在論不能具錄",
    "僧俗議狀": "普光寺僧玄範等京邑老人程士顒馮神德等有狀議不拜等",
    "勑批令止": "龍朔二年六月五日上覽議狀命停拜君詔云東臺若夫華裔列聖異軫而齊駈中外裁風百慮而同致自周宵隕照漢夢延輝妙化西移慧流東被至於玄化邃旨碧落希聲其開六順之基偕叶五常之本而於愛敬之地忘乎跪拜之儀其來永久罔革茲弊朕廗圖登政崇真導俗凝襟解脫之津陶思常名之境正以尊親之道禮經之格言孝友之義詩人之明准豈可以絕塵峻範而忘恃怙之敬拔累貞規迺遺溫清之序前欲令道士女冠僧尼等致拜將恐振駭恆心爰俾詳定有司咸引典據兼陳情理沿革二塗紛綸相半朕商搉羣議沉研幽賾然箕穎之風高尚其志遐想前代故亦有之今於君處勿須致拜其父母之所慈育彌深祇伏斯曠更將安設自今以後卽不宜跪拜主者施行龍朔二年六月八日西臺侍郎弘文館學士輕車都尉臣上官儀宣",
    "議不拜親": "京邑老人程士顒等上請出家子女不拜親表云臣聞佛化所資在物斯貴良由拔沉冥於六道濟蒙識於三乘其德旣弘其功亦大所以佛爲法主幽顯所歸依法爲良藥煩惑由之清蕩僧爲佛種弘演披於來際遂使歷代英主重道德而護持清信賢明度子女而承繼固得僧尼遍於區寓垂範道於無窮伏惟陛下慈濟九有開暢一乘愛敬之道克隆成務之途逾遠近奉明詔令僧拜父斯則崇揚孝始布範敬源但佛有誠教出家不拜其親欲使道俗殊津歸戒以之投附出處旣異真俗由之致乖莫非心受佛戒形具佛儀法網懸殊敬相全別且自高高之風人主猶然抗禮豈惟臣下反受跪拜之儀俯仰憮循無由啟處意願國無兩敬大開方外之迹僧奉內教便得立身行道不在私懷之至謹奉表以聞塵黷威嚴伏增戰越謹言六月二十一日上",
    "東臺馮神德": "上表請僧尼不拜父母及却在道士女冠上以貞觀十一年勑令道士在僧尼上其表云臣聞祕教東流因明后而闡化玄風西運憑至識以開宗故知弘濟千門義宣於雅道提誘萬品理塞於邪津只可隨聖教以抑揚豈得逐人事而興替等七月十日上",
    "僧等共議": "西明寺道宣等上榮國夫人狀竊聞紹隆法任必歸明哲崇護真詮良資寵望等八月十三日上又大莊嚴寺僧威秀等錄佛經僧不合拜父母有損無益如梵網經云出家人下向國王父母禮拜又順正理論國君父母不求比丘禮拜玄教東漸六百餘年上代皇王無不咸皆敬仰洎乎聖帝遵奉成教彌隆故得列刹相望精廬峙接人知慕善家曉思諐僧等忝在生靈詎忘忠孝明詔頒下率土咸遵恐直筆史臣書乖佛教萬代之後蕪穢皇風僧威秀等言竊聞真俗異區來門割有生之戀幽顯殊服田衣無拜首之容理固越情道仍舛物况挺形戒律鎔念津梁酬恩不以形骸致養期於福善而令儀不改釋拜必同儒在僧有越戒之僭居親有損福之累臣子之慮敢不盡言伏惟陛下匡振遠猷提獎幽槪旣已崇之於國亦乞正之於家足使捨俗無習俗之儀出家絕居家之敬護法斯在提福莫先自然教有所甄人知自勉不勝誠懇之至謹奉表以聞塵黷扆旒伏增戰越謹言八月二十一日玉華宮寺僧靜邁襄州禪居寺僧崇拔各有表後及論等文廣不備錄也又四分律云白衣禮僧僧不禮俗老子稱臣拜帝道旣宗老子卽合拜也",
    "破滅三寶": "寺記云漢永平六年至大中三年七百四十一年廢大寺四千三萬蘭若六年大中重立五月五日勑天下各立僧尼寺兩所度僧尼各三十人爲國行道",
    "勑道先僧後": "琳公別傳云貞觀十一年勑帝欲宣揚孝風遵崇本系爰發明詔頒告黎元云老君垂範義在於清虛釋迦貽神理存於因果詳其教也汲引之跡殊同求其宗也弘益之風齊致然則大道之行肇於遂古源出無名之始事高有形之外邁兩儀而運行包萬物而亭育故能經拜致理返朴還淳至如佛法之興基於西土爰自東漢方被中夏神變之理多方報應之緣匪一暨乎近世崇信滋深人冀當年之福家懼來生之禍由是滯俗者聞玄風而大笑好異者望真帝而爭歸始波涌於閭里終風靡於朝庭遂使殊俗之典鬱爲衆妙之先諸華之教翻居一乘之後流遁忘返于茲累代朕夙夜冥思緬惟至道思革前弊納諸軌物况朕本系出自柱下鼎祚克昌旣憑上德之慶天下大定亦賴無爲之功宜有解張闡茲玄化自今以後齋供行立至於講唱稱讚道士女冠可在僧尼之前庶敦本系之化暢於九有尊祖之風貽於萬葉",
    "琳上表對": "時京邑僧衆咸詣闕上書推法師爲首表曰臣年迫桑榆始逢太平之世貌侵蒲柳方值聖明之君竊聞子見一善必獻其父臣見一善必獻其君臣子之於君父敢不盡忠何者父有諍子身不陷於不義士有諍友身不離於令名臣等雖預出家仍在臣子之列有犯無隱敢不陳之伏見詔書國家本系出自柱下尊祖之風形乎前典頒告天下無德而稱今道士等處僧尼之上奉以周旋豈敢詎詔尋老君垂範治國治家所佩章服亦無改異清虛卓志與世不羣不立觀宇不領門徒處柱下以全真隱龍德而養性智者見之爲之智愚者見之爲之愚非魯司寇莫之能識今之道士不遵其法所著衣服並是黃巾之餘本非老子之裔行三張之穢術棄五千之妙門反同張禹漫行章醮從漢魏以來常以鬼道化於浮俗妄托老君之後實是左道之流若位在僧尼之上誠恐真僞同流有損國化如不陳奏似難表臣子之情謹錄道經及漢魏諸史佛先道後之事如前伏願天慈曲垂聽覽帝令中書侍郎岑文本宣口勑云諸僧等明詔頒下如也不伏國法嚴科法師謂諸僧曰帝在九重聖顏難覩縱欲牽衣折檻亦乃無由未若踵武屈原栖神草野結蘭爲佩清白自居焉",
    "重議先後": "高僧傳貞觀十五年五月十四日太宗入弘福寺大德五人坐帝敘立寺所由爲太穆皇后哀涕橫流僧並垂泣乃手製願文爲諸僧曰朕宗李氏在先大德等大應恨恨以宗先故然凡修功德不曾別造道觀皆崇寺宇也",
    "總序論意": "洛京翻經館沙門釋彥琮云昔在東晉太尉桓玄令沙門敬於王者廬山法師高名碩德傷智幢之欲屈憂戒寶之將沉乃作沙門不王者論當時遂寢然以緝詞隱密援例杳深後學披覽難見文意因暇日輙復申敘福田論云",
    "假立賓主": "論曰忽有嘉客來自遠方遙附桓氏重述前議主人正念久之抗聲應曰客似未聞福田之要吾今相爲論之夫云福田者何也三寶之謂也功成妙智道登圓覺佛也玄理幽寂正教精誠法也禁戒守真威儀出俗僧也皆是四生道首六趣舟航高越天人重踰金石譬乎珍寶劣相擬議佛以法主標尊法以佛師居本僧爲弟子崇是佛法可謂尊卑同位聖賢間起稟學相承和合爲羣住持是寄金人照於漢殿像法通於洛浦並宗先覺俱襲舊章圖方外以發心棄世榮而立德官榮無以動其意親屬無以累其報衣則裁其壞色髮乃落於毀容不戴冠而作儀豈束帶而爲飾上天之帝設禮下士之君致敬有經有律斯法未殊若古若今其道無滯推帝王之重亞神祇之大八荒欽德四海歸仁僧尼朝拜非所聞也如懷異旨請陳雅見",
    "嘉容立難": "曰周易云天地之大德曰生聖人之大寶曰位老子云域中有四大王居一焉竊以莫非王土建之以國莫非王臣繫之以王則天法地覆載兆民方春比夏生長萬物照以日月之光潤以雲雨之氣六合則咸宗如海百姓則共仰如辰戎夷革面牛馬迴首蛇尚荷於隋侯魚猶感於漢帝豈有免其編戶假其法門忘度脫之寬仁遺供養之弘造高大自許卑恭頓廢譬諸禽獸將何別乎必若能獲神通得成聖果道被天下理在言外然今空事剔除尚增三毒虛改服飾由染六塵戒忍弗修定智無取有乖誨典不異凡俗恃宣讀之勞抗禮萬乘藉形容之別闕敬一人昔比丘接足於居士菩薩稽首於慢衆斯文復彰其趣安在如以權道難沿佛性可尊况是君臨罔非神降伯陽開萬齡之範仲尼敷百王之則至於謁拜必遵朝典獨有沙門敢爲凌慢此而可忍孰可容乎弊風難革惡詠易久不遇明皇誰能刊正忽起非常之變多招無信之譏至言有憑幸垂詳覽",
    "主人重答": "曰吾所立者內也子所難者外也內則通於法理外則局於人事相望懸絕詎可同年期謂學而未該聞而不洽子之所惑吾當爲辯試舉論其要總有七條無德不報一也無善不攝二也方便無礙三也寂滅無榮四也儀不可越五也服不可亂六也因不可忘七也初之四條對酬難意後之三條引出成式",
    "無德不報": "吾聞天不言而四時行王不言而萬國治帝有何力民無能名成而不居爲而不恃斯乃先王之盡善大人之至德同沾庶類齊預率賓幸殊草木差非虫鳥戴圓履方俯仰懷慧食粟飲水飽滿銜澤况復矜許出家慈聽入道斷粗業於已往祈妙果於將來旣蒙重恩還思厚答方憑萬善之益豈在一身之敬追以善答稱報乃深徵以身恭收利益淺良由僧失正儀俗減餘慶僧不拜俗佛已明言若知可信理當遵立知謂難依事應除廢何容崇之欲求其福卑之復責其禮卽令之禮便同其俗猶云請福未見其潤此則存而似棄僧而類俗非白非黑無所名也是謂第一無德不報",
    "無善不攝": "法旣漸衰人亦稍末罕有其聖誠如所言雖處凡流仍持忍鎧縱戒學尚虧常談智典如塔之貴似佛之尊歸之則善生毀之則惡積猛心始發割愛難而能捨弘願終期成覺逈而能趣故剃髮之時天魔遙慴染衣之日帝釋遠歡妓女聊披無漏遂滿醉人暫觸有緣卽結龍子賴而息驚象王見而止怖威靈斯在儀服是因幼未受具對揚佛旨小不可輕光顯僧力波離旣度釋子伏心尼陀亦歸匿王屈意乃知若老若少可師者法無賤無豪所存者道然後賢愚之際默語之間生熟相似去取非易肉眼分別恐不逢寶信心平等或有值真才滿四人卽成一衆僧旣弘納佛亦通在食看沸水之異方遣施僧衣見織金之奇乃令奉衆僧之威德不亦大矣足可以號良田之最爲聖教宗餘有其五文廣在論不錄故後贊云猗歟何君拔萃出羣危言輔政克著元勳美哉王令歸心至極不憚威權礭乎秉直遠公孤潔不錙在涅書論旣陳桓楚屈節孝武縱欲赫連肆暴拒諫淫刑詳諸雅誥王儉獻可齊后是思瞻僧切對隋君納之洛濱高志飛文檀美見重當今良有已矣",
    "道士合拜": "正理云老子是周之小臣稱臣拜帝今之道士不拜君王雖欲進身順情且違老氏之誥苟貪進已不悟乖宗但欲達身寧思失旨若依本師之法卽合道士臣子女冠云妾元正冬至並皆持笏曳履朝拜主上斯則更易道士之澆風還敦老君之本教",
    "唐朝勑批": "如卿所奏拜必非儀目是朝野紛紜素非朕意釋門高道著在典墳戒律精嚴聞於棄俗嚴身進道便同竭力王庭洗意齋心何異手舞足蹈自此宣下一如舊規凡是緇倫不令拜俗時太宗在春宮鬱遲敬德等共議拜中書侍郎令孤德三百七十人同表不拜文多不錄",
    "老君姓氏": "正理云老子周定王三年乙卯歲楚國陳郡苦縣厲鄉曲仁里九月十四日生於子時周簡王四年丁丑事周爲守藏吏簡王十三年丙戌遷爲太史周敬王元年庚辰八十五見周道凌遲西入關與尹喜相遇在母胎八十一年生而白首故名老子名重耳字伯陽修道而養壽有子名宗爲魏將封於段干宗子瑤瑤子瑕孔子師事問禮目之猶龍",
    "靈寶真君": "靈寶經云赤混太元無上玉虛九萬九千九百九十萬氣至龍漢開圖化生靈寶君經一劫至赤明元年出書度人號上清玄都玉京七寶紫微宮靈寶居之又天寶大洞神靈寶洞玄神寶洞真神天神丈人天神靈寶之祖又云神寶丈人是冥寂玄通無上玉虛赤明元年化生神寶君經二劫至上皇元年出號三皇洞神太極宮卽三氣尊神",
    "諸聖丈人": "道門懺謝儀云東大上靈寶天尊玄元無上天君無極太上老君丈人天帝君上皇老人三十九真七十二聖高玄真君九老仙都君千二百官曹等",
    "一氣三君": "靈寶經云一氣生三君卽天寶二靈寶三神寶丈人一氣生也",
    "服丹餌朮": "弘明云列仙之流練形之匹熊經鳥神呻呼吸太一夕食渝陰與素日朝挹陽霞與朱日赤斧長生於服丹涓子翻飛於餌朮安期久視於松膏豐人輕舉於柏實彼和液之所染足枝年而住質",
    "天尊嚴貴": "正理云天尊處七映殿九華宮坐金床悅性凭玉几怡神玉女軿羅仙童侍衛分判善惡決斷死生",
    "道號十種": "一自然二無極三大道四至道五太上六老君七高皇八天尊九玉帝十陛下出道門寶玄經",
    "三皇有九": "洞神經云有三三皇故因九皇是初三皇虛無空洞之變化次三皇玄元無始之應變後三皇虛無三元之變以爲三台化形接物總此九皇並是大道妙用應化相生及五帝行化其次三王也",
    "道曰自然": "太上玄妙經云道曰自然者道之真也無爲道之極也虛無德之尊不視不聽抱其玄無心無意若未生根精聚化爲其身",
    "身生無生": "昇玄內教經云太極真人問大道以何身生在何許名之爲道答出然生於無生先於無先",
    "能生其一": "靈寶自然決云太上玄一真人曰太上無極大道無上至真玄君虛無無形自然無極虛無之上上無復天下無復地故曰無上至真大道道雖虛無而能生一爲萬物本",
    "年代化身": "道經元皇曆云吾以清濁元年正月甲子下師伏羲治國太平已白日上昇又於未分元年八月甲辰下師神農太元元年下師祝融凡一十二代變一十七身始自玄老終乎方朔又隱真論云處天地之先不爲長在萬物之下不爲久隨時應變與物俱化勘其遊世轉國時節可知至於誘引黎元近成品物安能紀乎略計已二百七十餘萬年矣",
    "老君威儀": "正理云拜伏揖讓玄巾黃褐持笏曳履法象表明蓋華夏之古制",
    "道本無形": "陶隱居內傳云茅山中立佛道二堂隔日供養佛有像道無像本乎元氣也",
    "天尊具相": "太上仙翁請問經云龍駕曜靈項負圓光身生天光老子曰世世生王侯家又太上靈寶五生尸經云天尊於香林園中上智童子輪天觀世童子左禮等又大明經云天尊頂有肉髻項背圓光耳高於頂髮額有三乾手過於膝傭脾鹿腨面首平澤此是天尊八相後總言三十二相八十種妙姿又昇玄內教經云道言五品五氣周流八極或號無始或號老君或號太上或號如來又靈寶智慧定志通微經云天尊過去世是道人姓樂名淨信由供養道士得成天尊右玄真人過去施比丘財帛飲食得也",
    "天尊行化": "靈寶度命經云天尊出遊西河之邊坐弱水之上口吐五色之光普照諸天四方邊國普見光明長幼男女皆往稽首天尊口吐五色光說五篇真文宣示男女",
    "三寶可持": "老子云可持三寶一慈愛百姓如赤子二儉賦斂若取已三不敢爲天下先執謙退不爲唱首可保而持之廣器成大也",
    "諸子列仙": "神仙傳云鬱華子緣回子傳像子文成赤精子五成子尹壽子真行子錫射子邑先子列子留子並是老子之身化也",
    "李姓身後": "史記王儉百家譜云高陽之後始祖䌊爲舜理官因遂氏焉李聃因李樹下生乃稱氏也前卽未有准理姓焉",
    "玄都經目": "道門傳記符圖論等總有六千三百六十三卷其二千四十卷見有本計紙四萬張餘五千四百其一千一百五十六卷是道經傳及符圖其八百八十四卷是諸子論等其四千三百二十三卷披檢道士陸修靜答明帝所上目錄其本及目今並未見",
    "彭祖修撰": "養生經十卷",
    "抱朴子葛洪作": "神仙傳十卷",
    "劉向修撰": "列仙傳一卷",
    "道士顧歡撰": "夷夏論五卷",
    "莊周撰": "莊子十七卷",
    "葛洪撰": "抱朴子二十卷",
    "商洛公撰": "廣成子四卷",
    "劉歆撰": "尹文子二卷",
    "列寇撰": "列子八卷",
    "漢淮南王劉安撰": "淮南子二十卷",
    "文陽撰": "文子十卷",
    "服會方葛洪撰": "抱朴子四卷",
    "崔文子撰": "崔文子七卷",
    "鬼谷先生撰": "鬼谷子經十三卷",
    "玄女皇帝撰": "皇帝龍首經五卷服食禁忌五卷",
    "彭祖撰": "治練五石八怪異志十二卷興利宅舍法五卷太玄鏡經一卷案摩經一卷治病經一卷說陰陽經一卷日月明鏡經一卷崔文子肘後經陶朱變化術彭祖記經卷性經各一卷",
    "何承天撰": "定心經鬼谷子變化類經師曠爲面宮子授藥經九宮蓍龜序經已上各一卷道引圖十卷河圖文九卷",
    "孟智周撰": "芝草圖六卷經一卷鄒陽經一卷江都王思聖二卷道德玄義三十三卷",
    "宋人陸修靜撰": "必然榮論隱論遂通論歸根論明法論自然因緣論立符論三門論已上八論各",
    "道德五千": "序云上下二篇八十一章五千餘言二篇者取象天地先道後德道尊德貴以四時五行乃至五方等",
    "諸賢集經": "甄正論兩卷大唐天后代佛受記寺沙門玄嶷撰云道士宋文修撰靈寶經尹文操撰老子聖紀三元三籙正月十五上元天官校計七月十五中元地官十月十五日下元水官三籙一玉二金三黃三洞者一洞真二洞玄三洞神徹明也又經有三十六部乃苞三洞王字金書銀函瑤格紫筆朱縚具有表彰也",
    "十戒三錄": "皆以絹素爲之其中畫符圖及書王字一日月生晨二五老神三五岳山狀千五百將三五大將軍",
    "翻經西土": "貞觀二十一年西域使李義表還東天竺童子王來請道德經太宗令三藏翻之寄往太宗時有道士通者與田三十畝出古今佛道論三",
    "三籙救濟": "正理云道門洞神經云三籙七品一金上消天災保鎮帝王太平天下二玉救度兆民止惡請福三黃度九幽七祖救幽夜永歎之魂濟地獄長悲之苦也",
    "道爲引導": "弘明云道者善導人致於無爲乃牽之無前引之無後舉之無上抑之無下示無形聽無聲四表爲大毫釐爲細",
    "五千祖宗": "洞玄經云道德五千者道德祖宗真中之真誦之萬遍身能飛騰長生不死白日上昇乃至布李老無爲之風而民自化執孔氏愛敬之道天下孝慈",
    "道強名之": "老子曰有物混成先天地生可以爲天下母吾不知其名強名之曰道道之爲物於家事親於國事君治民又太上玄妙云道曰自然真無爲道極虛無道不示不聽於其玄無心無意",
    "道可愛傳": "老子云道可愛而不可傳云人法地地法天天法道道法自然",
    "修道窈冥": "正理云爲始爲母有儌有妙拱默金臺垂衣紫殿二真道俗五仙披圖履幽抱一寂魄大羅偃仰太清說無爲自然化行不言教黃庭紫府金板籙籍乘龍羽化",
    "容成五千": "正理云上古諸君渟一之化因五穀田漁之後容成子爲說五千言道德之奧順古歸朴致之太和貴虛靜以守其真抗至言以崇其本恢廓以弘遠其教淡泊柔弱是以班固楊雄尚○雌毀子張爲六經冠爲儒首",
    "玄妙內篇": "太真科九天坐神章混成圖天上真人使五岳神仙圖清虛傳左仙翁傳玄都律瓊文帝章登真隱決太平真科衆經讚誦諸天內音太宵隱書無上真書等三大正法注外國放品經玉經三道順行經洞神洞真經靈書經玄丹經觀身大戒度人經寶玄經八老黃白之方陶朱變化之術翻天倒地之符辟兵殺鬼之法及藥方咒厭連山皈藏周易太玄黃帝金匱太公陰符五姓宅圖七十二葬書又有上清經一百八十六卷修靜撰太上消魔寶真經元陽經妙真經",
    "齋儀時月": "明真科云拔贖死魂常以正月三五七九十一月又以一月八十四十五十八二十三二十四二十八二十九三十日及以八節甲子庚申爲明真齋春九日九夜秋七晝夜夏三晝夜冬五晝夜四季之月十二日夜於中夜燃長燈高九尺啟諸天仙地仙真人飛仙日月宮五帝五岳三江四瀆四海鬼神晝燃香夜燃燈道士於中庭燈下遶燈行道遍禮十方靈寶天尊皆脫巾叩頭博頰或八十一或二百八十八過若有厄難丹書真文五篇於中庭置五案五方上安真文又用上金五兩作五龍形鎮五案五色繒爲信以鎮五帝座又隨年以紫繒爲信受真文用金龍三枚投水府靈山及住宅三處用金錢二萬四千以資二十四氣六時請謝中庭行事等",
    "尚於道法": "法苑云旁衒方伎左道亂時因藥石而高飛籍芳芝而壽考天上鷄鳴雲中犬吠蛇鶴不死龜蔡千年",
    "稠感仙經": "高僧稠禪師居王屋山感仙經兩卷在于牀上稠曰我本修佛道豈拘域中長生者乎須臾自失",
    "道名恍惚": "常道非可道無名出有名之名旣曰寂寥是稱恍惚託周朝而爲柱史居漢世而作大臣戲水乘魚遊空駕鵠玉井含潤美地下之飛泉金竈生煙烈人間之焰火三宮白珠之帳或餌甘芝九華清漢之階恆餐凍髓玫瑰琥珀之樹不日舒光璢璃瑪瑙之枝無風自嚮髑髏能語曾假問於莊周白骨還生豈虛談於徐甲西土玉文之棗聖女擎來東山金色之梨仙人捧至形無所定見種種之容情有異端啟紛紛之迹超江跨海詎藉舟航入市登山隨心自在綿綿頗測渺渺難尋莫不利益人天楷模今古",
    "造立之首": "梵志經云開闢已來有二十三道士此卽佛教修道之士造立付物州府非黃冠之類經明此道士也又云有四一隱居藪澤食於果木二採百草枝葉依方服合三不食拜天四事水火日月五星享祠博賴求福等",
    "吳主召之": "正理云吳召術士有甘始廬江左慈陽城郄儉始能行氣道引慈善房中術儉能辟穀悉自稱三百歲吳王恐惑衆皆已之令殺",
    "李播婚娶": "甄正論云嵩陽觀道士李播上表於太宗無不婚娶文老聃有子名宗宗子名瑕事魏段干木後東膠王也",
    "隱居貞白": "十門論云陶隱居名弘景號貞白先生性多博識聰叡過人身爲道士居茅山朱陽觀不交時事多所著述並行於世躬衣道服心敬佛法於所居地起塔圖佛供養不輟立佛道二堂至今鳥雀不汚大有靈異",
    "道宗之原": "廣弘明云西昇經云老子先天地生以資萬類上處玉京爲神王之宗不在紫微爲飛仙之主千變萬化有德不德受軒轅於峨眉教帝嚳於木德大禹聞長生之決尹喜受道德之旨丹書紫字昇玄飛步之經玉石金光妙有洞靈之說五千爲本餘有作等",
    "元魏寇謙": "廣弘明云謙字輔真南雍州刺史瓚之弟早好仙道修張魯之術服食餌藥歷年無効有仙人乘公興傭作謙家七年見謙算七曜不了興爲算之知聖乃與入華山採藥曰有將藥來者莫疑謙一日有惠藥者乃毒蛇等不食興曰分也興後終有童子持僧服錫杖來迎",
    "祁纖羅崇": "弘明云此二子奏武帝中條山有洞通三山帝令入不通殺之誑勑謙又請帝造淨輪天宮令高不聞鷄犬及三年不就意爲延時費國欲與天人交接誑也",
    "老子玄孫": "李普授謙之化作籙圖六十卷真經符決等",
    "乘龍天上": "弘明云謙守志嵩岳神瑞二年十月遇大神乘龍雲中稱太上老君留雲中新科二十卷鄙三張之穢術以清淨爲宗也",
    "名字威儀": "廣弘明云姚秦已前呼僧爲道士後蜀記云張陵子衡孫魯以鬼化術道惑人自名道士初名鬼卒後名祭酒述三清三玄上清爲洞玄靈寶爲洞真三皇爲洞神執簡玄中經云初用金玉廣一寸長五寸後執九寸雜木名手板手簡人王宮城人舍十步執簡百里外策杖持銅瓶衣褐長三丈六尺法三百六十日一身兩角各條六兩袖各六合二十四法二十四氣兩帶法陰陽中兩角法二儀冠五岳蓮花至人家脫巾執簡曳履等",
    "服食相誤": "弘明云未見服丹不死餌藥長生詩云服食求神仙多爲藥所誤不如飲美酒被服紈與素寄語世間人道士慎勿作意言虛棄功夫浪夭壽命",
    "仲卿十異": "廣弘明云李仲卿作十異論琳公答爲十喻一老子玄妙玉女左脇而生佛右二老曰長生佛寂滅三老東夏佛西戒四老周師佛戒化五老周三隱三顯佛一六老佛降周不同七老流沙不死佛雙林入滅八老踏五抱十佛千輪萬字九老慈孝佛不孝十老不毀容佛剃髮琳公曰老君逆常託牧女左腋而出佛順化因聖母右脇而生又仙人無婦天女無夫明可虛也二老稟質有生有滅畏患生之生故招白首佛垂像示滅示生歸寂滅之滅三老東夏重耳誕生若縣佛中天王宮大千之中心四老周師伯陽職處小臣忝充藏吏何言周師佛大千教主又何晏云老未及聖五老三隱三顯尢無的證可依假令五百許年猶慚龜鶴之壽法王一滅一生示見微塵之容八十年間開導恆沙之衆三出三隱不見有門徒弟子稟學杳然河漢烏有之說六曰老降周文訖乎孔丘之時內曰老生桓王丁卯終景王壬午佛誕生昭王甲寅穆王壬申滅度淨飯之胤本出莊王之前爲文王師則無典據七老晚適流沙不測所終內曰老生賴鄉葬槐里秦佚吊之出莊子內篇八老踏五抱十美眉方口內曰此蓋長者之徵未爲聖人之相佛三十二相八十種好萬字千輻九老設教敬讓內曰老是俗人官居末品衣冠拜伏自奉朝章佛爲聖主道與俗乖服貌威儀不同凡制十老孝慈內曰老化反俗殺二親爲行先佛教順真齊四生爲德本彼化胡經云喜欲從聃聃曰若有心志隨我斬二親妻子七人頭來乃至殺之也",
    "老子佚吊": "莊子內篇云老子死秦佚吊之三號而出弟子曰非夫子徒歟佚曰吾見少者如哭父老者如哭子嗟其曲謟取人之情故不免死",
    "造逆取辱": "弘明云費叔才捔勝損躬崔皓以邪誣喪體姜斌以集詐徒質王浮造僞殃身皆驗之於耳目非取之於虛談",
    "修靜廣興": "北齊高祖元皇帝時金陵道士陸修靜者道門之望重在宋齊兩代祖述三張弘演二葛鄒張之士封門受籙遂妄加穿鑿廣制齋儀禁咒符書壇醮",
    "反徒不少": "張角黃巾皇甫嵩出漢書南鄭反漢亡蜀出魏誌孫恩習仙而背晉道育因醮祭而禍宋于吉行禁危吳公旗學仙誅家陳端習道滅族出晉書",
    "妖詐妄僞": "隋開皇十年綿州呂隆縣道士蒲童真與左童二人於明溪館自稱得聖在重屋下幃誘十五女子受法爲奸事發而逃又武德三年綿州李子真身死爲在洞傳言通意韓朗黃杜亦然巴西令樂世質知詐收獄服毒而終",
    "張賓譎詐": "辯正云賓罔上冒璔榮寵僭進李氏欲廢釋門縱倖紫宸蠅飛皇屋惑後周帝請僧入內道場欲求其短也",
    "傅弈造論": "弈造論誣謗佛門有普應僧共論無言酬對但言禿丁妖語不勞敘接應曰妖孽之作有國同誅如何賢聖俱崇卿獨不信悔慢弈不答",
    "帛遠王浮": "晉世雜錄云道士王浮與沙門帛遠論邪正浮屢屈乃將西域傳作化胡經致患數年而死",
    "姜斌開天": "道士姜斌僞造開天經事廣高僧惑衆遭罪",
    "浮圖化胡": "魏略西域傳云臨倪國王無子因祀浮圖其妃莫耶象子入夢而孕太子生亦從右脇頭上有髻墮地而行七步其形似佛以祀浮圖得兒故名浮圖近世黃巾見彼傳又說彼國有神人名曰沙律年老髮白狀如老子常教氏爲浮圖近世黃巾改彼爲老子誑惑天下前漢哀帝時秦景至月氏國王令太子授浮圖經還漢又化胡經云罽賓國王疑老子妖妄以火燒之安然王知神人舉國悔過老子云我師名佛若能出家當免汝罪其奉教皆爲沙門佛若先無老尹豈知也良由罽賓舊來信佛老氏因推佛以化之非起老氏始有佛也",
    "文帝好道": "漢文帝好道有不通老子經不得在位居官出道德經序",
    "太宗奉祖": "正理云太宗勑云大唐運興蓋太上老君之胤開無爲之化弘道德篇考胄子以業六經命司徒以敷五教導德齊禮仁布九區懲惡勸善威如四海又云道士潘誕奏朕言悉達六年求道方得成佛道是佛師佛爲道子求無上道體解大道佛經自言",
    "王雅奉道": "丹陽王雅奉道感通云雅常欲除毀佛塔因見舍利光明照天乃悔而生信終身奉佛",
    "傅弈偏執": "唐臨冥報記云太史令傅弈自武德中至貞觀十四年常謗僧門奉其道法至秋暴病卒弈與道士傅仁釣薛賾相善釣先死賾夢見曰弈今爲埿人乃馮長命夢見亦同",
    "牟子歎道": "弘明云牟子曰老子絕欲棄智修身保真萬物不干其志天下不易其樂天子不臣諸侯不友故可貴也",
    "靈文異迹": "君子曰良有以也夫蘭庭鮑肆日久受其先狎楊文敦洽寵積緣其曲情是以鹿馬殊形秦人一其目麟麕異質魯俗迷其形吠聲之儔頓至於此余今考其浮詐示其後人案太上洞玄靈寶黃籙簡文威儀經云元始天尊告太上太道君曰下元黃籙靈仙品功過開度其文在靈仙宮中舊有八百部自經龍漢舊文分散遂至赤明其文改易多有煩猥今故抄集下元八十條撰爲要用上應三元之數中應八景之神下應二十四氣常有三部威神侍衛靈文",
    "梁武捨道": "正理論云梁天監三年梁武捨道四月八日勑修靜憤恨與門人亡命入齊齊文宣曇顯法師挫其辭理靜氣絕結舌帝令道士出家文云梁國皇帝蘭陵蕭衍稽首和南十方菩薩僧伏見經文玄義理必須詮云菩薩心者卽是佛心其餘諸善不得爲喻能使衆生出三界之苦門入無爲之勝路乃至闍王滅罪婆藪除殃若不逢值法王誰能救接在迹雖隱其道無虧弟子經遲迷荒躭事老子歷業相承染此邪法願未來世中使童男出家廣弘經教化度衆生共取成佛勑旨神筆自書重雲殿重閣上",
    "共捨受戒": "天監三年四月十一日功德局主陳奭尚書都功德主顧尚書何敬容中書舍人任孝恭御史丞劉倫詔舍人周善同啟勑捨老子乞受菩薩戒",
    "甄鸞笑道": "論有三卷三十六條用笑三洞之名及笑經稱三十六部文極詳據事多揚激至五月九日帝大集羣臣詳鸞上論等",
    "經僞可毀": "貞觀二十二年十月吉州上三皇經修三皇齋帝讀乖理勑下焚之又五通觀道士輔慧祥三年不言改涅槃經爲長安經事露受戮",
    "二教無三": "道安二教論云儒教有主三皇五帝三墳五典爲教佛爲教主十二部經爲法佛爲法王出世教導道卽無主老非其君無風化也卽世教攝不合別立",
    "名出佛經": "正理云天尊之號出自佛經陛下之名始於秦代卿士大夫曹局官班並用官秦漢之制若道門出何墳典",
    "孔子問道": "莊子天運篇孔子行年五十一而不聞道乃之清沛間見老子曰道可獻人莫不獻君矣",
    "恍惚難依": "弘明云孔子以五經爲道可拱而誦履而行之今者老子說虛無恍惚不見意不指事與聖異也又曰道生一一生二二生三三生萬物問道生一道誰生也道若無生亦不生一道若自然生一亦自然生然一不自然生道亦不自然生人法地地法天天法道道法自然何也",
    "難不禳災": "通人難曰始自開闢迄于漢魏不聞王者奉道禳災洪水大旱文姜發疾何不依道禳之文王湯堯豈不知也",
    "三張嗣胤": "佛道論云道安立二教史記云李耳西邁沒在扶封李膺蜀記云張陵病丘社中得咒術遂解鬼法後爲大虵所殺子衡孫魯嗣之",
    "禮像至倒": "高僧寶瓊益州綿竹人小年出家後至本鄉鄉人多信道諸族設會立老君像令瓊禮拜瓊曰恐相移辱衆爲不可遂禮像皆碎倒舉衆信焉",
    "楊素難化": "正理云楊素從駕至竹林宮經過道觀見畫老子化胡爲僧問道士曰老子何不化胡爲道因何爲僧明知佛化非老子也道士等無言以對",
    "不越陰陽": "乾鑿度云一陰一陽爲之道不過大地又搜神記云聖不過天地神不過陰陽離此道外別有何道豈有頭戴金冠身披黃褐鬢垂素髮手把珪璋別號天尊居大羅之上獨名大道玉京之中山海之所未詳經史之所不載如烏有亡是之說",
    "淨信供養": "靈寶定志經天尊過去世供養道士等又云道有十號皆悉自然應化天尊先天而生不由業行而得本無父母不稟陰陽何有修因今成無極矛楯可知",
    "蕭捨之文": "天監四年三月十七日侍中安前將軍丹陽尹邵陵王臣給啟上捨邪歸正文云云勑答若能改迷入正可謂是宿殖勝因冥加勇猛天監四年三月十八日中書舍人臣任孝恭宣出正理論第八卷",
    "明真駁道": "正理云丹陽令余元興撰明真論十九篇以駁道僞妄請詳披焉又靈寶經天尊言六天欲界雜法普滅王清上道三洞神經金書玉字出於元始處於二十八天無色界上大羅天上玉京之山七寶玄臺災所不及此天是五億五萬五千五百五十天之上也與運同生同滅自然之文甄鸞云此文說與運同生滅又災所不及可笑也",
    "偷換佛經": "仙翁請問經云生轉輪王家輪天觀世音菩薩又天尊說法有乾闥婆六牙白象四衆圍繞一音演說天台山神三十三天三十三相八十一好改十行十迴向十住爲十仙十勝十住又坐禪斷煩惱須彌山釋提桓因天宮壁方四千里周迴一千二百門其中小宮三千六百區五城十二門純以瑠璃爲地三十三天輔天尊在林出眉間光明白毫照南方大千國土聲聞緣覺諸漏已盡更無煩惱有見過去尊自然成真道身色如金山端嚴甚微妙如淨瑠璃中內現無始尊聖尊在大衆敷演化迷強五戒十戒恆河沙喻並改換佛經全無來處智者應知尋文可驗",
    "聖人同濟": "夫三聖立教崇善止惡其意不殊依而行之孰曰不可儒童迦葉淨光善思等",
    "總序集意": "序曰法本因人法因人住人在法在人亡法亡故世親云有持說行者此便住世間洎乎巨教流此不有奇人曷能興紹所以宣皎二師鬱爲僧史號高僧傳錄先達之鴻猷發後來之清信住持三寶實在斯焉今者節集一統貴易檢尋無傷藏教闕者補焉",
    "會稽嘉祥": "高僧傳十四卷梁會稽嘉祥寺沙門慧皎撰二百五十七人附見五百八人列爲十門一譯經二義解三神異四習禪五明律六亡身七誦經八興福九經師十唱導目高僧傳焉",
    "大唐西明": "續高僧傳三十卷大唐西明寺沙門道宣撰四百七十三人并附見二百六十人列爲十例一譯經二解義三習禪四明律五護法六感通七遺身八讀誦九興福十雜科",
    "求法感通": "大唐西域求法高僧傳二卷沙門義淨撰五十六人及神州感通三寶錄集爲一統隨前十門相類列之",
    "五失三難": "道安法師云夫譯經者有五失本三不易一梵言似倒令從唐二西尚質唐好文三西經委悉秦略四西有義說正似亂辭此總除之五事已合成更重傍論三不易者一以今合古二愚智杳隔三千聖兢凡夫平平若是",
    "八備十條": "彥琮法師云夫預翻譯有八備十條一誠心愛法志願益人二將踐覺場先牢戒定不染譏惡三文詮三藏學貫五乘不苦暗滯四傍涉墳史工綴典辭不過魯拙五襟抱平坦器量虛融不好專執沈於道術澹於名利不欲高衒六要識梵言七不墜彼學八博閱蒼雅類諳篆隸不昧此文十條者一句韻二問答三名義四經論五歌頌六咒功七品題八專業九本部十字番",
    "摩騰首至": "攝摩騰中天竺人善風儀解大小乘經曾爲天竺附庸小國講金光明經令敵和好後漢明帝夢金人飛行殿庭傅毅云是佛勑蔡愔秦景等西土尋之至月氏國遇摩騰等迎來將佛像四十二章經等來譯在蘭臺及與道士鬬聖經白馬寺在洛陽等",
    "法蘭同來": "中天竺人自言誦經論數万章爲天竺學者之師時蔡愔至彼蘭與摩騰同來譯十地經佛本生法海藏佛本行等經法初也問劫灰方朔至此始知",
    "安清博學": "字世高安息國王正后之子幼以孝行見稱志聰敏剋意好學外國典藉七曜五行醫方異術鳥獸之情皆會其語見鷰聲知送食來人爲之聖機敏才悟一聞能解通解華言譯十二門論畢三世怨對度䢼亭湖大蟒神是先身同學漢桓帝時來",
    "支讖多才": "月支人操行純深性度開敏稟凜凜節行蘊肅肅律風諷羣經志在宣法漢靈帝光和年中來譯道行般若經等十餘部與佛調翻述",
    "法時過人": "中天竺人家世大富常行梵福幼而才悟質像過人詩書一覽文義通暢善四韋陀風雲星宿國讖運變莫不該綜自言天下文理畢已心腹年二十五因入僧房見其佛經悟而出家大魏嘉平來譯僧祇律",
    "僧會識量": "康居國人世居天竺其父因商移家郊阯六歲二親俱亡服畢出家而厲行甚峻爲人弘雅有識量年至好學明解三藏博通六經天文圖緯多所總涉辯於樞機頗屬文翰時孫權制江左佛教未行會至結庵行道人爲之妖權知追問曰雖佛入滅舍利仍存請三七日求之權方大信造建初寺譯諸經論",
    "法護六經": "月氏國人八歲出家事沙門竺高坐爲師誦經日得萬言過目卽能天性純懿操行精苦篤志好學異方尋師博覽六經遊心七藉世務毀譽未嘗分別譯賢正法華經等一百六十五部支遁爲讚拈泉重涌感其異瑞山居谷隱木食艸衣孫綽製道賢論以護匹其山巨源",
    "祇難三藏": "本天竺人世奉異道以火祠爲上時有沙門求宿令外露地宿沙門以咒力令火總滅難求之却生知勝己道遂求出家後學三藏亦善四含以吳黃武三年而竺法律譯曇鉢等經後法亡重譯",
    "帛遠管蕃": "字法祖姓萬河內人父威達以儒雅知名州府辟命皆不行遠少出家才思雋徹敏明絕倫誦經日得八九千言研味方等妙入幽微世俗墳典多所說貫晉末太宰河間王顒見重以師友之敬張輔爲郡秦州令遠歸俗相佐不從致恨管蕃道士與遠論義蕃屢屈於遠乃讒遠於張輔遠知宿對因事而死預付前事後郡胡聞之怒衆遂殺輔及蕃衆胡分遠尸起塔孫綽論云帛祖舋起於管蕃中散禍生於鍾會譯數部經論",
    "吉友天資": "西域人此呼高座國王之子以國讓弟出家天資高明風神超邁晉嘉平年來在吳建初寺住王導太尉庾元規周伯仁謝幼朝士等皆重之曰外國有師一人而已友曰若使我如君等今日豈得至此時爲嘉對譯孔雀王經善咒法謝琨贊爲高座等",
    "法喜聰慧": "西域人少出家聰慧夙成研諷經典以專精致業遍觀三藏博覽衆典暗誦增一廣識洽聞靡所不綜符氏建元中至長安喜學優深道聲甚盛符堅見重請譯四阿含經",
    "衆現尋師": "罽賓國人少出家有制懿之量歷尋名師備究三藏博覽衆典持善數經誦毗曇婆沙符堅建元十年來入關與祕書郎起正崇道安等譯毗曇娑沙論等",
    "衆天深鑒": "罽賓國人姓瞿曇氏通學三藏尤善毗曇洞其纖旨常誦三法度論爲人雋朗有深鑒而正儀溫恭務在誨人恂恂不怠符氏建元中來譯出毗曇等",
    "佛念清堅": "涼州人弱年出家志業清堅外和內朗有通敏之鑒諷習衆經尤涉外典蒼雅詁訓皆所洞達善此方語符氏建元入長安譯增一經等",
    "羅什千偈": "此云童壽天竺人家世國相祖述倜儻不羣名重於國父琰聰明有懿節將嗣相位乃辭出家東度葱嶺丘茲王遠迎之王有妹年始二十才悟明敏諸國來求王皆不從體有赤黶王生智子王逼以妻琰罷道令主相位後懷羅什母大聰明自閑梵語後因與王妃諸尼至雀梨大寺聽法大悟佛理諸莫能屈羅漢摩瞿曰此懷智子如身子母後生什子母出家母證三果什年七歲日誦千偈三万二千言九歲已至罽賓師達多尊者是王從弟有大才明三藏九部莫不該練從旦至中手寫千偈從中至暮亦誦千偈什受經四百萬言王知見重給侍日俸母將什至月氏有羅漢見什謂其母曰好看什至年三十五不破戒度人多無相好佛又至疎勒學四明論術數等言吉凶如聖人學大乘經論二十具戒從卑摩羅學十誦母後往北天竺語什曰汝東土有緣然無自利什曰得利他人自甘地獄達多本師卻師什爲大乘師至符堅建元十三年丁丑正月德星見外國分野堅遣呂光取什姜飛取道安於襄陽光得什堅被萇殺遂都涼州至秦姚興弘始三年冬什方至長安翻譯帝自執筆譯維摩法華大品智論中觀門百等遷化後舌不能焚譯三百餘卷",
    "法明八禪": "罽賓國人少而好學年十四爲弗若多羅弟子氣幹高爽雅有神慧遊心七覺陶思八禪該覽經律明悟出羣孤行山野不避虎狼年三十自責何不證果怠墮如此遂不食數日感天王告言令觀方弘化何守小節晉隆安中來至廣州年八十五譯大婆沙及差摩經等",
    "弗若多羅": "此云功德花罽賓國人少出家以戒節見稱備通三藏而專十誦弘始中來譯十誦後與什譯畢部也",
    "曇摩流支": "此云法樂西域人棄家入道律藏馳名弘始七年來遠法師將書請譯十誦畢前功德花律彼不盡而終然姚興待以上賓什亦敬其戒範",
    "無垢青眼": "卑摩羅叉此云無垢眼罽賓國人沈靖有志力出家履道苦節成務先在龜茲弘闡律藏四方學者競往師之什亦預焉後亦至長安與什相遇叉至壽春石澗寺律徒雲集講什公所譯十誦叉至江陵時折文理會者其聚如林明條知禁者數亦殷矣律藏大行叉之力也道場慧觀深拾宗性記其所制內禁輕重撰成二卷送還京師僧尼競寫紙貴如玉今猶行于世爲後生軌法又養德好閑棄誼離俗爲人青眼號青眼律師七十七終",
    "覺明赤髭": "佛陀耶舍此云覺明罽賓人婆羅門種世事外道有沙門求宿父怒打之手脚攣癖請悔便瘳因令子出家明年十三隨師山行逢虎師欲避明曰此虎已飽必不侵人俄爾虎去果見餘𣪁師密異之誦經日得二三萬言有羅漢乞食供之年十九誦大小乘數百萬言然性間慠衆以知見所重美容止善談笑見者忘恨閑五明善七曜沙勒國王子弗多深相敬重後什在姑臧遣信要之沙勒王不許明遂與弟子咒水一盂洗足夜發至旦行數百里問弟子曰行疾否曰眼中淚出耳邊聞風雨聲至長安見什什已被興妻之姬媵明曰什如綿何使入棘刺興當請明厚加禮贈明曰檀越待我如什不敢承命興歎重信日至分衛一食而已什有疑難皆從決焉爲人赤髭卽時人號赤髭耶舍善大婆沙",
    "覺賢一月": "佛陀跋陁羅此云覺賢姓釋迦加維羅衛國人甘露之族裔父母少亡外氏所養遂令出家至年十七同學數人餘者誦經一月賢一日誦畢師曰此子日敵三十夫禪業爲志後同學見有神通往知足天禮彌勒言證三果智嚴求法至罽賓見賢請來東土賢遂度葱嶺至交阯附舶泛海知風吉凶衆皆信重至長安見什忻悅共論法相振發玄微多所悟益後因語弟子曰見本鄉五舶來衆知爲惑衆後之南廬岳遠乃迎之帝追不返譯數部經後往江陵五舶果至袁豹爲宋武太尉長史從帝征劉毅賢將弟子乞食豹留食不重未飽而起豹留賢知食盡豹後問慧觀曰此沙門何如曰德量高遠非凡所測後與支法領譯出大華嚴經法顯得僧祇律請譯出先後經論一十五部一百一十七卷元嘉六年卒七十一矣",
    "無讖日萬": "少出家天竺人師法明十歲誦經日得萬言學小乘及五明後遇白頭禪師方悟大乘至年二十誦大小乘二百餘萬言兄善調象殺王象王怒殺之讖收葬王怒讖曰王以理殺之我以親葬不違大義王喜留供養善咒術王因出渴乏讖咒之生泉後之罽賓到龜茲將涅槃經行至河西譯姑臧蒙遜甚重後疫鬼入國令遜見之以咒驅之出境後魏拓跋燾聞讖有道德從遜請之遜終不與後讖辭往西行遜怒以刺客殺之遜常自見鬼神相殺也至西河譯涅槃經前分十卷慧嵩筆受後又得中分後分成三十卷",
    "法顯求法": "姓龔武陽人有兄三人髫齔而亡父恐及顯三歲度爲沙彌十歲父亡叔令還俗顯曰本不以有父出家正欲遠離塵俗後與同學刈稻賊來皆走顯獨不去曰君前不修福今又偷盜後當如何爲君憂耳賊還稻而去人皆歎服及受大戒誓往西土求法晉隆安三年與同學慧景等自長安西度流沙葱嶺艱險可知過三十餘國至王舍城欲禮鷲山多黑師子顯至見伏而去見大迦葉不識恨歎流淚至迦陀國見白龍得僧祇律泥洹經至師子國禮玉像見秦地白絹扇不覺悽然又得彌沙律長雜二經附舶而歸遇風吹至青州長廣郡牢山下舶譯經流化",
    "法勇行願": "曇無竭此云法勇姓李幽州人幼爲沙彌便修苦行聞法顯往西天便誓欲往宋承初中與僧猛曇朗二十五人同志過雪山度繩橋登棧路移筏過之同行失十二人至罽賓國禮佛鉢入月氏禮佛肉髻往中天逢野師子爲解惡象逢野牛見大鷲於南天竺隨舶至廣州譯觀音受記等經具有別傳",
    "覺壽五分": "佛馱什此云覺壽罽賓人少業彌沙塞部宋景平中來至楊州法顯得律未譯而化請什出之爲三十卷稱爲五分律焉侍中王練爲檀越",
    "覺鎧十萬": "浮陀跋摩此云覺鎧西域人幼而出家乃履行節操聰悟出羣習學三藏偏善婆沙宋元嘉中至西涼州先有沙門得婆沙十萬偈在姑臧虛襟待明哲請跋摩譯之泰卽筆受成一百卷名道泰",
    "智嚴鬼避": "嚴西涼州人二十出家納衣宴坐蔬食永歲後至罽賓從佛馱先諮受禪法漸染三年功餘十載佛馱異之後與跋陀至長安坐禪誦經時王恢從晉武伐長安見嚴等三僧山中入定遂白武帝請嚴還都起枳園寺後與寶雲譯出普耀經感鬼神迴避易其處所蘭陵蕭思話妻劉氏病見鬼請嚴至鬼散疾療一家受五戒嚴清素寡欲隨受而施少而遊萬無所滯著未出家時五戒有虧常疑出家戒羅漢爲入定問慈氏言得戒年七十八終其尸向凡僧墓不動至聖人墓所方移始知聖人也在罽賓國葬焉",
    "寶雲神現": "涼州人少出家精懃有學不偶於世西遊求法亡身殉道以晉隆安初與法顯智嚴先後相隨見羅刹聞天鼓禮佛影跡學梵書後至長安譯無量壽諸經等其遊西域具有別傳",
    "求那初果": "求那跋摩此云功德鎧本刹利種累世爲罽賓王鎧年十四便機見雋達深有遠度仁愛泛博崇德務善甚有慈悲其母嘗須野肉令鎧辨之子曰有命貪生天彼非仁母曰罪自吾受代汝子因熱油傷手痛請母代之不得子曰目前之痛不代後當如何母因斷殺相者曰此子三十爲王若不然出家證聖二十出家洞明九部博曉四含誦經百餘萬言時號三藏後王薨欲請爲王不從後至師子國弘化衆謂已得初果又至闍婆國王母夢見受戒爲師母勸於王亦受五戒後因隣敵王戰中箭跋摩咒水洗之卽愈王爲立寺兼欲出家大臣故留王立三願一國內止殺二奉供和尚三賑給貧病後宋帝遠請來至虎丘多入禪定時有神異宋帝問曰弟子常欲持齋不殺以身殉物不獲從志如何師不遠萬里何以教之跋摩曰帝王與匹夫所修各異匹夫身賤名劣言令不威若不剋己苦躬將何爲用帝王以四海爲家萬民爲子出一嘉言萬民咸悅布一善政則人神以和刑不夭命役無勞力風雨應時寒暖及節百穀滋繁桑麻鬱茂如此持齋不殺大矣甯在闕半日之飱存一禽之命方爲弘濟帝乃撫几歎曰夫俗人迷於遠理沙門滯於近教如法師所言真謂明達開悟後遷化極有聖感兼有遺文在傳事廣不能具錄",
    "僧伽三藏": "僧伽鈸摩此云衆鎧天竺人少而弃俗清峻有戒善解律論時號三藏宋景平元年來平陸令許業捨宅建寺因名平陸慧觀請鎧住之未具二衆因師與西國尼鐵羅等至尼方得戒後譯出分別業報諸王要偈聖僧浴文卻歸西天衆不能止元嘉十九年汎舶而去",
    "法秀連眉": "曇摩密多此云法秀罽賓人年七歲神明澄正每見法事輒自忻躍後出家博貫羣經特深禪法生而連眉世以爲名後至龜茲王夢神告有福德人至王遂迎秀四事禮供師事後秀去王亦夢神告德人捨王去矣王臣共留不得至燉煌立寺植千株柰開園百畝又到涼州更葺禪宇宋元嘉至蜀之荆岫長沙寺旬有餘日感舍利出聲放光明後至京宋文帝袁皇后皇子公主莫不設齋請戒在祇園寺傾都供養禮信又之鍾山寺性好山水常有迦毗羅神王衛護在寺圖形有靈八十七終",
    "智猛倜儻": "京兆人稟性端明厲行清白少襲法服修業專志諷誦之聲以夜續日聞西域聖境當慨然有感馳心遐外以萬里爲咫尺秦弘始六年甲辰歲同志十五人發跡長安至涼州入鄯善龜茲等艱險可知度雪山到罽賓見羅漢佛鉢唾壺隨願輕重見銀塔高三丈得諸經律元嘉年來別有傳行世也",
    "時稱剛直": "畺量耶舍此云時稱西域人性剛直寡嗜欲善誦毗曇博涉律部三藏兼明禪觀專業元嘉年至京止鐘山道林寺譯出無量壽等經",
    "德賢該博": "求那跋摩此云德賢中天竺人以大乘學號摩訶衍善五明天文書算咒術無不該博元嘉年附舶至廣州刺史車朗表聞宋太祖迎至京彭城王義康承相南譙王義宣並師事焉不會晉言夢神換首便通譯雜阿含等百餘卷",
    "安進強記": "求那毗他此云安進天竺人二十從道聰慧強記勤於諷誦將二十萬言外典陰陽占時驗事齋建元初來威儀端肅王公貴勝迭相供請出百喻經十二因緣等經爲人弘厚萬里歸集中興二年終",
    "僧伽婆羅": "下續高僧傳梁言僧養扶南國人幼而穎悟早附法律學年而出家偏業毗曇聲榮之盛有譽海南具足之後廣習律藏聞齋國弘法附舶至都住正觀寺爲求那跋陀弟子後通數國書語值齊亡養素資業至梁天監五年勑徵於楊都壽光殿等五處傳譯一十七年譯一十一部育王經等武帝躬臨法座筆受其文沙門寶昌慧超僧智法雲華質有序六十五卒又有浮南沙門僧弱譯寶雲法界等經又有居士朱道賢天監十五年獻優婁頻經一卷又太學博士江祕女僧法少年出家八歲至十六誦出三十五卷咸稱神授",
    "寶唱著述": "姓岑氏吳都人少懷恢敏清貧自蓄顧惟隻立勤田爲業資養所費終於十畝至於傍求傭書取濟年十八投僧祐出家祐江表僧望多所製述唱資師成風靡艸博採羣言酌其精理又從道士顧道曠呂僧智等習聽經史莊易略通大義又至閩越討論舊至梁天監四年還勑爲新安主帝以時會雲雷遠近清宴風雨調暢百榖年登豈非上資三寶中賴四天下及神龍幽靈叶贊下勑令唱總撰集錄以擬時要將近百卷又勑僧旻集衆經要八十八卷勑智藏讚衆經理義號曰義林八十卷勑僧朗註大涅槃七十二卷並唱奉別勑兼助贊其功又簡文在春宮撰法寶聯璧二百卷勑唱區別又勑唱道門俗士有敘佛理著作弘義集爲法輪論合七十卷又撰法集一百三十卷華林經目五卷經律異相五十卷飯聖僧法五卷又撰名僧傳三十一卷至十三年始就然唱之所撰文勝其質後人憑據揣而用之不測所終",
    "曇曜興法": "未詳何許人少出家攝行堅貞風監閑約以元魏和平年住北臺石窟寺卽魏帝所造毀法七年後興曜與天竺沙門譯付法傳并浮度經有沙門曇靖者以創開佛日舊經多失乃出題謂波利經二卷意在通悟而言多妄習也",
    "菩提流支": "此云道希北天竺人也遍通三藏妙入總持志在弘法廣流視聽魏永平之初來遊東夏宣武皇帝下勑引勞供擬殷華處之永寧大寺四事將給七百梵僧勑以流支爲譯經元匠其寺本孝明皇帝熙平元年靈太后胡氏所立勑翻十地宣武皇帝命章筆受然後方付沙門僧辨佛法隆盛英雋蔚然相從傳受又勑清信士李廓撰衆經錄廓學通玄素條貫經論雅有標擬故其錄云三藏流支自洛及鄴爰至天平二十餘年凡所出經二十九部一百二十七卷並僧朗道湛及侍中崔光等筆受又云三藏流支房內論經梵本可有萬夾所翻文稿滿一間屋然其慧解與勒那相亞而神悟聰敏洞善方言兼工咒術則無抗衡咒瓶水自滿又中天竺僧勒那摩提此云寶意博贍之富理事兼誦一億偈偈有三十二字尤明禪法正始五年初屆洛邑譯十地寶積論等六部二十四卷又有北天竺僧佛陀扇多魏言覺定正光元年至譯金剛上味等經十部寶意後天帝令使講辭衆而別又法楊智希等譯經",
    "拘羅那陀": "此云親依或云真諦西天竺優禪尼國人景行澄明器宇清肅風神爽拔聞梁武重法賷經論恭膺帝旨大同二年達南海至太清二年八月始屆京邑武皇面申頂禮於寶雲殿竭誠供養值梁不寧往富春令陵元哲創奉問津將事傳譯沙門寶瓊等二十餘人翻十七地論才得五卷而國難未寧至天保三年爲侯景請還又至陳乃止金陵正觀寺與願禪師等二十餘人翻金光明經又還豫章至嶺南欲汛舶往楞伽修國道俗留之遂停南越至文帝天嘉四年沙門僧宗法准僧忍等請翻攝論後泛舶西歸遇風飄至廣州刺史歐陽公延住制旨寺慧愷等翻廣義法門及俱舍唯識等曾以坐具鋪江水而過如乘大舟衣亦不溼或以荷葉乘之而渡神異甚衆至光太二年欲捨身智愷刺史等往固留迎歸止王園寺太建元年遘疾少時遺文付弟子智休正月十一日午時遷化年七十一焚身起塔至此二十三年譯經論六十四部二百七十八卷餘有二百四十夾未翻若依唐紙二萬餘卷",
    "那連耶舍": "此云尊稱北天竺人年十七發意出家尋值名師備聞正教二十一得受具戒五夏聽律遊方尋聖天梯石臺之迹龍廣寶塔之方禮無遺逸竹園寺住十年多值明德有一尊者深識人機語舍曰若能靜修應獲聖果恐汝遠涉終無所成天保七年屆於京鄴文宣皇帝極見殊禮偏異恆倫耶舍時年四十骨梗雄雅物議憚之住天平寺勑送於寺處以上房爲建道場供養珍妙別立廚庫以表尊崇又勑照玄大統法上等二十餘人監掌翻譯沙門法智居士萬天懿傳語初翻衆經五十餘卷後多造義井汲郡西山造三寺養癘病等又曾遇病百餘日不食天子皇后躬問起居至降璽書請令譯經昭玄上統三十餘僧令對翻譯主上禮問殷繁後開皇九年八月二十九日卒年一百歲譯經論一十五部八十許卷又有西僧滅喜",
    "闍那崛多": "此云香行揵馱羅國人父居相位昆季五人身居最小宿殖德本早發道心適在髫齔便願出家二親不違往大林寺勝名爲師遍通三藏年二十七方受具戒十人同來五人得達周武帝時至此本師先至在內供養帝勑爲造四天王寺令住始就翻譯十一面觀音經等後宇文儉鎮蜀請行三年住蜀龍淵寺又翻觀音偈經後卻歸西天至土蕃留住寺又有信士法智本中天竺人流滯東川齊之世平佛法都滅智因僧職轉任俗官爲洋川郡守隋朝詔還使掌翻譯旣善方言不勞度語譯業報差別經等智鉉筆受彥琮作序",
    "達摩笈多": "此云法密南天竺人姓虎氏兄弟五人密居其長母與父不許出家密篤愛法門深願離俗年二十三往中天竺出家二十五受戒三年又學禪法後至迦臂施國六人爲伴聞商旅說支那國佛法大盛屬意來之踰雪山西足至薄佉國波多叉國等並不久住又至渴羅陀國住一年一人卻歸三人同伴至沙勒住二年爲彼僧講念破論如實論又至龜茲住二年又至高昌爪州至開皇十年奉勑就興善翻譯密慈恕立身柔和成性心非道外行在言前戒地夷而靜智水幽而潔經洞字源論窮聲意加以威容詳正勤節高猛誦響繼晨霄法言通內外薄嗜欲杜希求無倦誨人有踰利己曾不忤顏於賤品輕心於微類遂使未覩者傾風暫謁者欽敬煬帝敬重隆厚下勑於洛水南上林園內置翻經館搜舉翹秀四事供給密始於開皇至大業末二十八年所翻經論七部合三十二卷卽起世緣生藥師本願也又曾著西國傳十篇一方物二時候三居處四國政五學教六禮儀七飲食八服章九寶貨十盛州山河國邑卽五天之良史實三聖之宏圖也",
    "彥琮幼敏": "姓李趙郡人世號衣冠門稱甲族少而聰敏才藻清新識洞幽微情符水鏡遇物斯覽事罕再詳初投信都僧邊法師試令誦須大拏經不滅七千言一日便了更誦大方等經數日亦度邊異之至十歲方許出家改名道江慧聲洋溢如江河之望聽十地論榮譽流振十二誦法華經不久便究後還鄉講無量壽經時王邵任趙郡友敬彌至齋武平初年十四西入晉陽名布通儒盧思道元行恭等並高齊榮望欽揖風猶同爲建齋講大智論齊后西幸延入宣德殿講仁王經聽徒二百並是英髦帝親臨筵文武咸侍皇太后及六宮同昇法會勑侍中高元海扶琮昇座神氣堅朗希世驚嗟折理開神咸遵景仰十六遭父憂通閱子史僕射楊休之與諸賢交款情狎進具之日時已晡晚戒本萬言誦兼了及周武平齊選入通館時年二十一也至宣帝授禮部不就至隋佛法重興便講般若又與薛道衡等著內典文會集又造道教妖妄論二十五條宰輔褒賞勅送舍利兩處並有靈感前後譯經二十三部一百許卷大業六年卒五十四矣觀彌勒像合掌而立常誦梵經四千餘偈十三萬言七日一遍用爲常業述五失本三不易翻經之失等",
    "作明十萬": "波頗此云智光中天竺人本刹利種十歲出家隨師習學誦一洛叉大乘經十萬偈受具已後通律藏又習定業經十二年因遊那爛陀寺遇戒賢論師弘瑜伽又誦一洛叉偈小乘論爲有兼明識度通敏器宇冲邃博通內外研精大小曰出家人不滯一方六日一移承北狄貪勇與俗道十人行化至可汗葉護衙以法訓導曾未浹旬戎王歎伏日給二十人料增敬日陪武德九年高平王入蕃因與見承此風化與高平同來謁帝勑住興善寺賜綵四十段并宮禁新衲一領上勑選一十三人備通三教令事翻譯左僕射房玄齡等監護百司供送四事豐華初譯寶星後般若燈大莊嚴論等頗誓傳法化不憚艱危因而搆疾端坐觀佛遺表施身年六十九東宮下令給二十人舉屍收骸起塔貞觀七年四月六日",
    "慧賾一覽": "姓李江陵人早悟非常神思鋒逸九歲投本邑隱法師出家隱體其精神異度爲沙彌講授之暇誨以幽奧賾領牒玄理曾不再思執卷誦之紙盈四十荆楚秀望欽而美之初從隱聽涅槃法華後別聽三論皆剖折新奇抗擬標會開皇中住江陵寺大興法席年十二講涅槃經論難相繼辨答冷然少長莫不誠心荆州刺史宜龍公元壽大相褒賞以事奏聞希世卓秀者也尋卽有詔令本州備禮所在供送旣達京輦殊蒙慰引賜納衣并衣一襲勑住清禪寺玄素展造贊其洽聞又從應禪師稟資心學掩關兩載情蹈諸門後大業未卜居終南至唐運勃興蒼生攸濟賾不滯物我來從帝城講誨暫揚傾都請道吉藏豎論辭屈言前賾又及貞觀開譯簡以知名者爲翻論之筆譯訖奏聞勑賜帛百疋衣服一具著般若燈論序等勑虞世南作序世南見賾序咽歎無以加也奏上行焉貞觀十年四月六日終所住房年五十七褚亮爲碑葬京郊之東著文集八卷行于世善書有名其於製作不能具書",
    "慧淨八千": "姓房當山人家世儒宗生知天挺雅懷篇什風格標峻器宇冲邈十四出家日誦八千言總持詞義罕有其比聽大智度論雜心論婆沙學周兩遍文義精通嘉聲遠布學徒欽屬開皇之末來儀帝城屢折重關更馳名譽大業初尋古迹至槐里遇始平令楊宏集諸道俗於智藏寺欲令道士先開道經法侶雖殷無敢抗者淨聞而謂曰明府盛結四部銓衡兩教竊有未諭請諮所疑賓主之禮自有常倫其猶冠履不可顛倒豈於佛寺而令道先爲主乎令日有旨哉幾誤諸後卽令僧居先座有道士于通頗挾時譽令情所重次立義曰有物混成先天地生吾不知其名字之曰道令曰法師對義不得犯平頭上尾又須切對令冠平帽淨因戲曰貧道旣不冠帽寧犯平頭令曰當犯上尾淨曰脫屐昇床自可上而無尾令有靦容淨問通曰有物混成爲體一爲異一正混之時已自成一則一非道生若體異故未混之時已自成二則二非一起通忸怩無對令亦赧然後淨述雜心文三十卷婆沙俱舍疏三十卷太常博士褚亮作序後譯莊嚴論淨又爲疏三十卷義冠古令英聲藉甚三藏對僕射房玄齡杜正論千志寧撫淨背而歎曰此乃東土菩薩房玄齡結其師與蔡晃論道勑爲普光寺主有詠雪文集又擬中舍辛諿論法琳有賞歎春秋六十八聲問轉高後多吟詠山野宣公目擊等",
    "玄奘神異": "本名褘姓陳漢太丘仲弓之後又因官緱氏祖康齊國子博士父慧早通經術長八尺明眉目爲江陵令解纓而返兄先出家卽長犍法師也奘依之出家年十一誦維摩法華卓然梗正不偶朋流遇郭善果選而得度東都聽慧日涅槃尋盡其妙與兄之長安又往蜀中婆沙雜心攝論聽窮幽奧不窺文相誦注無窮時號神人之趙邦聽成實論又往荆陽到鄴又聽俱舍又至京洛僕射宋公蕭瑀敬其說穎奏住莊嚴寺然非本志乃慕求法年二十九陳表不許貞觀三年漸至姑臧燉煌高昌王麴文泰王命爲弟母命爲子講仁王經等不許西行乃不食三日方許勑殿中侍郎賷綾帛書二十四封帛五百疋從騎六人送至突厥及大雪山北六十餘國過鐵門土貨羅彼國十二月十六日安居又至小王舍城有佛澡鑵可容斗許乃至到中天却迴一十七年至貞觀十九年正月二十四日屆京郊數十萬衆如值下生瑞雲現於日北象上顯發輪光從午至晡經象入弘福寺京都之人五日廢業奘詣東京進諸國異物八馬馱之別勑引入深宮內殿面奉天顏談敘真俗無爽帝旨從卯至酉退不覺時移上卽事戎旃罰遼明旦將發下勑同行固辭疾苦兼陳翻譯勑留守房玄齡專知監護資備所須一從天府乃至譯經論御製序等送現流行",
    "那提三藏": "此云福生中天竺人少出家志氣彌遠弘通爲懷歷遊諸國務在開物而善聲明大夏名爲文士如此土蘭臺著作賷大小乘五百餘夾合一千五百五十餘部永徵六年屆京勑於慈恩寺安下所司供給顯慶年勑往崑崙諸國採藥至南海諸王歸敬立寺至龍朔年卻歸慈恩譯八曼茶羅斯人蘊第一深解實相善達方便小乘五部外道四韋陀論莫不洞達源底著大集義論可四十卷不及譯而返也",
    "太州玄昭": "僊掌人乃祖乃父冠冕相承而總髻之秋抽簪出俗成人之歲思禮聖蹤於是仗錫西邁掛想祇園背金府而出流沙踐鐵門而登雪嶺文成公主送往者至北天竺漸至中天施無厭寺住三年就勝光師學中百等論又從師子論師學瑜伽論王玄策迴奏勑令追詔迴昭迴土蕃又遇文成公主資給歸唐正月到洛陽勑又令往羯溼弘羅國取長年婆羅門淨往西天見之春秋六十餘卒矣大食國淨有傷讚之辭",
    "道希吉祥": "齊州歷城人梵名室提婆此云吉祥天門傳禮義家襲縉紳幼漸玄門少懷貞操涉流沙之廣蕩觀化中天陟雪嶺之嶔岑輕生狥法行至土蕃中逢危厄恐嶮難護遂暫捨行至西方更復重愛周遊諸國遂達莫訶菩提翹仰聖蹤經于數載亦往那爛陀寺又至俱尸國蒙菴摩羅跛國王甚相敬待頻聽大乘專功律藏復習聲明頗盡綱目有文情善艸隸在大覺寺造唐碑一所將唐國新舊經論四百餘卷並在那爛陀寺淨在西國未及相見遭疾而終五十餘矣至希公住房傷留一絕百苦忘勞獨進影四恩存念契流通如何未盡傳燈志溘然於此遇途窮",
    "師鞭咒禁": "齊州人也咒禁有功閑梵語與玄昭從北天向西印到菴摩羅割跛城爲國王所敬居王寺與道希師相見申鄉國之好同居一夏遇疾而終年三十五矣",
    "新羅法師": "梵名阿離耶跛摩新羅人貞觀年出長安追求正法親禮聖蹤住那爛陀寺多閑律論抄寫衆經痛吳歸心所期不契出雞貴之東境沒龍泉之西裔卽於此寺無常年七十餘矣雞貴高麗貴之戴羽翎爲餘也",
    "慧業法師": "新羅人貞觀年去住菩提樹觀禮聖蹤於那爛陀寺久而聽讀淨因檢唐本忽梁下記云在齒木樹下新羅僧慧業寫記訪問寺僧玄終於此寺年六十有餘所寫梵本並在彼寺",
    "玄太法師": "新羅人永徽年取土蕃路經泥波到中印土禮菩提樹詳檢經論旋踵東土行至峪渾逢道希西引却還大覺寺後歸唐莫知所終恪法師新羅人與玄照貞觀年中同往而亡年過不惑復有新羅僧一人莫知名諱自長安之南海汎舶至室利佛逝國西婆魯師國遇疾俱亡",
    "佛陀達磨": "覩貨東利國人大形摸足氣力習小教常乞食少因與易遂屆神州遂於益府出家性好遊涉九州之地無不履焉後遂西遄周觀聖跡淨那爛陀寺見後向北天年五十許",
    "道方法師": "并州人出沙磧到泥波羅至大覺寺經數年還向泥波羅于今現在旣虧戒檢不習經書年將老矣",
    "道生法師": "并州人貞觀末年從土蕃路往遊中國到菩提寺禮制底在那爛陀童子王深所禮遇復向此寺東行十二驛有王寺停住多載學小乘三藏精順正理歸至泥波而終年可知命",
    "常繁禪師": "并州人自落髮投簪援緇釋素精勤匪懈念誦無歇常發大誓願生極樂所作淨業稱念佛名福基旣廣數難詳悉後遊京洛專崇斯業幽誠明兆有所感徵遂願寫般若經滿於萬卷詣聞陳表乞往諸州求化蒙墨勑許數足汎舶西征年五十餘兼弟子一人",
    "玄會法師": "安將軍之息從北印土入羯溼濔羅國王極敬奉國有死罪千人因會救免後至大覺禮菩求樹覩木真池登鷲峯山陟鷄足嶺識聽聰叡多繕工伎愚智重之思歸至泥波遇疾而亡彼國多出毒藥復有一人與北道使人相逐至縛渴羅國於新寺小乘師處出家後將受具不食三淨後師堅令食閑梵語取北路歸莫知所至復有二人在泥波國是土蕃公主珠舟之息初並出家後一歸俗住大王寺善梵語及書年三十五矣",
    "慧隆法師": "以貞觀年從北道而去取北印度欲觀化中天誦得梵本法華經別健馱羅國遇疾而亡北僧來說如此上二十人終",
    "明遠法師": "益州青城人幼履法訓長而彌修容儀雅麗詳序清通善中百老莊早遊七澤後歷三吳重學經論更習定門棲隱二廬經于夏日慨聖教陵遲遂方振錫南極屆于交阯皷舶鯨波到訶陵國次至師子洲爲王禮重後往中天莫知所止應是在路而終",
    "義朗智岸": "義朗益州人曾善律典兼解瑜伽發自長安彌歷江漢與同州僧智岸弟一人名義玄年始弱冠知欽正理頗閑內典尤善文筆思瞻聖迹遂與弟俱遊秀季良昆遞相攜帶鶺鴿存念魚水敦懷附舶陵波至郎迦國蒙王待以上賓之禮智岸遇疾而亡朗公與弟附舶至師子洲漸之西國不知何在年四十餘未聞消息",
    "會寧操行": "益州人稟志操行意存弘益少而聰慧投迹法場敬聖理若結珠棄榮華如脫屣博善經論尤精律典麟德年中仗錫南海至訶陵洲停住三藏與彼多聞僧譯佛涅槃焚身之事送至大國賜絹數百疋重詣訶陵與會相見其會寧方適西國曰於所在每察風聞尋聽五天絕無蹤迹應已亡矣年可四十五矣",
    "運期曇閏": "二人居交州與智賢向南海十有餘年善崙國語歸俗住室利佛逝于今現在旣而往復宏波傳經帝理布示佛教斯人之力年可四十矣又有木叉提波者交洲人周云解脫天汎舶南海經遊諸國到大覺寺遍禮聖蹤於彼而殞年可二十四五",
    "窺冲明遠": "其僧二人並交洲人同舶至師子洲向印度見玄照其詣中天稟性聰叡善誦梵經所在至處恆演唱之禮菩提樹到王舍城遘疾竹園淹留而卒年四十許卽冲公也遠到僧訶羅國停波莫辨存亡",
    "信胄授手": "取北道至西國禮謁旣周住信者寺上層閣受妙供養遇疾數日忽於夜中云有菩薩授手迎接端居合掌太息而終年三十五",
    "智行慧天": "愛州人梵名慧天汎南海詣西天遍禮尊儀至弶伽河北居信者寺而終年五十餘矣",
    "乘燈中恕": "愛州人幼隨父母汎舶往杜和羅鉢依國方始出家後隨唐使郯緒入京禮奘三藏爲師受具頗覽經書體蘊中恕性合廉隅戒岳存情禪波叶慮乃畢王城敦心奈苑冀摧八難終求四輪遂持佛像攜經論泛南溟到師子國禮佛牙至南天屆中印至立底國頗閑梵語誦緣生等經兼修福業因遇商侶與淨相隨詣中印度又與無行同遊燈每歎曰本意弘重東夏寧知我否今雖不遂本懷來生來畢斯志常爲知足天業遇道希往房其人已亡漢本尚存昔在長安同遊法席命於他國但遇空筵燈又至俱尸城寂滅年餘耳順矣",
    "僧伽跋摩": "康居國人少出流輩遊涉京輦稟素崇信戒行清嚴檀捨是修慈悲在念顯慶年奉勑與使相隨至於西國到大覺寺於金剛座七日夜然燈獻大法會又菩提院無憂樹下雕刻佛形及觀自在菩薩像盛興供養還唐又奉勑令往交阯採藥屬彼大儉日月營食濟之在彼終矣年六十餘",
    "彼岸智岸": "二法師並高昌人少長京師傳燈是念旣而歸心勝理遂乃觀化中天與使人王玄廓相隨汎舶海中遇病俱卒所將漢本瑜伽及餘經論在室利佛逝國",
    "曇閏多藝": "洛陽人善咒術學玄理採律典翫醫明善容止極詳審振錫江表拯物爲懷漸次南行達于交阯住經再稔緇素欽風泛舶南上期西遊至　訶陵北渤盆國遇疾而終年三十矣",
    "義輝博學": "洛陽人受性聰敏理思鈎深博學爲懷尋真是務聽攝論俱舍頗亦有功但以義有舛互思觀梵本指掌西天還望東夏惜哉苗而不實壯志愁萃到迦戌國嬰疾而亡年三十矣復有大唐三僧從北道至烏長那國傳聞向佛頂骨處禮拜今亦不委存亡",
    "慧輪侍者": "新羅國人汎舶閱越漸屆長安勑隨玄照西行爲侍者旣之西國遍禮聖蹤住菴摩羅跛國信者寺十年近又住次東覩貨羅僧寺巨富莫加法輪住此善梵語年可四十淨來日尚存北方僧來輪爲主人大覺寺西有迦畢試國寺亦巨富",
    "道琳常坐": "荆州江陵人弱冠之年投緇離俗成人之歲訪友尋師搜律藏而戒珠瑩啟禪門而定水清稟性潔白雅操廉貞濯青溪以恬志漱玉泉而養神常坐不臥一食全誠後慨大教東流時經多載定門鮮入律典頗虧遂欲尋流討源遠遊西國乃仗錫遐逝皷舶南溟越銅柱而屆郎迦歷訶陵而經裸所國王禮待至東印土住躭摩立底國三年學梵語尋一切有咒藏禪門漸至中天那爛陀寺搜覽大乘至鷲嶺杖林山鵠樹南天西印北天學咒藏十二年本有十萬頌可譯此三百卷龍樹善能後弟子難陀聰明博識清意斯典感食從空降得如意瓶後集十二千頌一頌之內離合咒印雖句同字同實乃義別用別若非師授解悟無因陳那歎其巧使此實致意因明我復何顏道琳留意東夏未有能昇天乘龍役使鬼神淨亦曾學琳公後入鳥仗國不知所終",
    "曇光有文": "荆州江陵人旣其出俗遠適京師卽誠律師之室光善談論有文情學兼內外戒行清謹南遊溟渤望禮西天至東印土不委何之寂無消息又一唐僧王重好行楚撻彼亡",
    "慧命節操": "荆州江陵人戒行疎通有懷節操學兼內外逸志雲表仰祥河而牒想念竹苑以翹心汎舶占波遭風而却歸唐",
    "玄達令族": "潤州江寧人姓胡令族高崇兼文兼史尚仁貴義敬法敬僧枝葉蟬聯嘉聲靡墜童真出家長而欽德及進具後卓爾不羣遍閑律部偏務禪寂戒行嚴明誠罕其流聽諸大經頗究玄義博翫文什艸隸尤精空有三衣短膊爲飾不披覆膊衣角搭肩入寺徒跣行途著履縱使時人見夫高節曾不間長生不臥杜多乞食丹陽一面遂卽同行至廣州遇疾而逝後僧哲至西土言已終矣年二十五六",
    "善行儉素": "晉州人少辭桑梓訪道來山長習律儀寄情明咒溫恭儉素利物是則淨之門人至室利佛逝遇疾而迴年四十許",
    "靈運耿介": "襄陽人志懷耿介情存出俗追尋聖迹與僧哲同遊越南溟達西國開梵語在處國王禮敬至那爛陀書慈氏尊真容菩提樹像一同尺量賷以歸國廣興佛事翻譯聖教實有堪能",
    "僧哲高節": "澧州人幼敦高節早託玄門而解悟之機實有灌瓶之妙談話之銳固當重席之美尤深律苑控總經畦中百兩門久提綱目壯劉二籍亟盡區關思慕聖迹汎舶西域適化隨緣巡禮略周歸東印土到三摩咀吒國王名曷羅杜跋吒其王旣諦敬三寶深誠徹信光絕前後每於白月造像十萬讀大般若十萬頌用鮮花十萬尋親自供養所皇薦設積與人齊勑駕將行觀音先發幡旗鼓樂張日彌空佛像僧徒並居前引王乃後從僧尼四千許人皆受王供每於晨朝令使入寺合掌房前急行急問大王奉問法師等宿夜得安不僧答曰願大王無病長壽國祚安寧使返報已方論國事其僧哲住此寺蒙別禮存情年可四十有弟子玄逝高麗人也隨師住彼",
    "智弘懷遁": "洛陽人王玄策姪年在弱冠早狎冲虛志篾輕肥情懷悽遁遂往少林服餌誦經頗工文筆後背八水而之三吳事瑳禪師習學心要至蘄州忍禪師習學定斂又製幽泉山賦附舶西土至大覺信寺翻譯之作實有功德常坐清廉奉上謙下久而彌敬與琳至北印土今未知存亡",
    "無行靈融": "荆州江陵人叶性靈融稟質溫雅意存仁德志重煙霞竹馬之年投足石渠之署暨乎弱冠有懷金馬之門漁獵百氏流睇三經州望推奇鄉曲排攜于時絢彩霞開鏡三江而挺秀芳思泉湧灌七澤而流津然宿因感會今果現前希慕法門有窺玄苑於福田寺禮慧英爲師吉藏上足棲心般若標志禪居屏弃人間往來山水誦戒再宿咸稱上首誦法華不盈一月後思西土仗錫九江移步三越遊衡岳處金陵逸想嵩華閑吟少室濯足八水舉袂三川期善知識卽其心志也後與智弘爲伴泛舶西土一月至室利佛逝國蒙王重禮又達未羅又十五日到羯茶又二十日到那伽國又泛海二月到師子洲禮佛牙又泛海一月東北到訶利鷄國東天之界停住一年與智弘相隨去那爛陀一百驛至覺寺國家安爲主人衆事皆同若不爲主但食而已學瑜伽中觀俱舍又習因明五十六矣淨來時在西天",
    "法振高上": "荆州人景行高上唯福是修濯足禪波棲心戒品法侶欽肅爲導爲歸諷誦律經居山居水而思禮聖迹有意西遄遂同州僧乘悟梁州乘知並學窮內外智思鈎深其德不孤乃同遊西國攜二友出三江整帆七景之前皷浪訶陵之北巡歷諸國漸至羯茶未久之間法振遇疾而死年可三十五六二人遂附舶未歸至占波乘悟又卒彼人至傳說如此而未的委獨有乘知言歸故里雖不結實仍嘉令秀爾乃獨何三無一就矣",
    "大律節儉": "澧州人幼深法門長敦節儉有懷省欲以乞食爲務希禮聖跡望王城每歎曰釋迦悲父旣其不遇天宮慈氏宜勗我心目非覩覺樹之真容謁祥何勝躅豈能收情六境致想三祇者哉永淳二年振錫南海與唐使月餘達戶利佛逝漸習梵書潔行紊心更受圓具淨於此見遂遣歸周天授二年附舟至長安淨爲贊曰嘉爾幼年慕法情堅旣處誠於東夏復請益於西天重詣神州爲物淹留傳十法之弘竟歎千秋而不秋",
    "仕行道行": "釋朱仕行穎川人志業方正少懷遠悟脫落塵俗出家已後專務經典常講道行經每歎譯理不盡乃於魏甘露五年發跡長安西度流沙至于闐得梵書正本九十章彼國多小乘學遂以白王漢地沙門欲以婆羅門書惑亂正法王不禁之聾盲漢地王之咎也王卽不聽賷經來仕行白王求火燒爲正于是殿前積火誓畢燒之其經不損王大信之本到漢地叔蘭譯爲放光般若仕行終於于闐年八十尸燒之不散王衆歎曰若真聖人散之應聲卽散孫綽讚起塔供養弟子法饒來具述此事",
    "孝龍小品": "淮陽人少以風姿不羣神彩卓犖高論適時披味小品以爲心要陳留阮瞻穎川庾凱並結知音之交世呼八達人共嘲之曰大晉龍興天下爲家何不全髮膚去袈裟龍曰彼爲我辱我棄彼榮故無心於貴而愈貴無心於足而愈足矣其機詞適時皆此類也叔蘭初譯放光龍披閱旬日便講不知所終孫綽贊曰小方易擬大器難像桓桓孝龍尅邁高廣物竟宗歸人思效仰雲泉彌漫蘭風舒響",
    "僧淵放光": "西域人生於長安貌雖胡人語實中國容止詳正志業弘深誦放光道行二部般若晉成之世與康法暢支敏度等過江暢亦有才思著人物始義論等暢常執麈尾每值名賓清談盡日庾元規謂暢曰麈尾何以常在曰廉者不求貪者不與故得常在敏度聰哲有譽著譯經錄淵雖德途暢度而別以清約自處乞食資身人未之識後遇殷浩因問佛經深遠之理自晝至曛浩不能屈又王茂弘以見鼻高目深戲之淵日鼻面之山眼面之淵山不高不靈淵不深不清後之豫州立寺依江山聚徒而講道等",
    "法雅比外": "河間人凝正有器度少善外學長通佛義衣冠仕子咸附諮稟時依門徒並世典有功不善佛理雅乃與康法朗等以經中事數擬配外書爲生解之例謂之格義比對以訓門徒雅風彩麗樂善於應機外典佛經遞互講說與道安法汰每以披釋凑疑共盡經要後立寺於高邑僧衆百餘訓誘無怠雅弟子曇習祖述先師善於言論爲趙太子石宜所敬重矣",
    "法朗遇聖": "中山人少出家善戒常讀經至雙樹鹿苑鬱而歎曰不值聖人須觀聖處乃與四人同學發趾張掖西過流沙行至三日路絕人蹤往見一古寺艸木沒人有壞室兩間見三僧各住其一一人誦經一人患痢狼藉縱橫朗曰出家同道以法爲親不見卽已豈可見而捨耶乃停六日爲洗濯供養語朗曰比房是我和尚已成無學可往問訊爲朗曰不須遠遊自力行道四人住朗遊諸國研尋經論後於中山開講聽衆數百綽爲其贊朗有弟子令韶鴈門人少遊獵後出家善禪業每入定數日不起復居柳泉穴處宴坐朗終後刻木爲像朝夕禮事綽正像論云呂韶凝神於中山卽其人也",
    "法乘神悟": "未詳何許人幼而神悟超絕懸鑒過人依竺法護爲沙彌時有志氣護甚嘉焉護道被關中資財殷富時甲族欲奉大法試護道德僞往告急求錢二十万護未咨乘年十三侍立師側卽曰和尚意已相許客退乘曰觀此人神色非實求財將觀師德護曰吾意亦然明日客果將諸屬百餘口詣護請受戒具謝求錢之過於是師資名布乘後到燉煌立寺延其學侶忘身爲道豺狼革心戎狄知禮太化西行乘之力也後終所住綽道賢論以乘比王濬冲又高士季顒爲作贊傳同學法存山拪履操知名當世也",
    "竺潛蓬戶": "姓王琅琊人字法深晉丞相武昌郡公敦之弟年十八出家事中州劉元真爲師真乃早有才解故綽爲贊曰索索虛衿翳翳閑冲誰其體之在我劉公談能彫飾照足開朦懷抱之內豁爾每融潛剪削浮華崇本務學微言興化譽洽西朝風姿容貌堂堂如也年二十四講法華大品聽徒五百晉末過江宋元皇及肅宗帝丞相王茂弘太尉庾元規並欽風德友而敬焉建武太寧中潛恆著屐至殿內時人咸謂方外之士後隱迹剡山問道者結侶而至潛講二十餘年哀帝重法遣使殷勤徵請乃至簡文尊重挹服後劉恢嘲之道人何以遊朱門曰潛爲蓬戶司空何次道遵以師資之敬後往剡仰山遂其先志支遁令人買仰山之側沃州小嶺欲爲幽棲潛答云豈聞巢由買山而隱來可相給晉寧康二年卒八十九矣宋武賻錢十萬爲葬綽以潛比劉伯倫仰山復有法友志業強正年二十四便能講說又法蘊悟解入玄尤善放光經康法識亦有義學之功善艸隸又康昕亦善書各爲右軍書艸人竊貨之莫能識也又法濟幼有才藻作高逸沙門傳凡此諸人皆潛之神足孫綽爲之贊不復具抄錄矣",
    "支遁道林": "支遁字道林姓關陳留人幼有神瑝聰明秀徹初至京師太原王濛重之陳郡殷融與衛玠交謂其神情莫繼及見遁歎息以爲重見若人隱居餘杭山二十五年謝安聞而善之王洽劉恢殷浩許詢郗超孫綽桓彥表王敬仁何次道王文度謝長遐表彥伯等一代名流皆著塵外之狎遁嘗在白馬寺與劉系之談莊老逍遙云各適性遁曰桀跖以殘害爲性彼亦逍遙遁注逍遙篇羣儒歎服後還剡山謝安致書曰思君日積等王羲之素聞遁名未信實德一日往之乃深歎仰請住靈嘉寺又之沃洲聽徒常百隨稟時有墮者乃著座右銘勸勗之辭甚苦切在傳不錄又著釋矇論晚移石城山立棲先寺也注安般四禪諸經著遊玄論聖不辨知論追踪馬鳴躡影龍樹至晉哀徵請住東安寺講道行濛作數百語與遁自爲才思無加遁曰別君多年語了不長濛有慚色郗超問安石遁公談何如嵇中散安曰嵇努力哉超後與諸知書云遁公數百年來紹明大法令真理不絕一人而已又上書乞歸東山在傳極妙略云貪道野逸東山與世異營菜蔬長阜漱流清壑繿縷畢世絕窺皇階不悟乾光曲曜猥被蓬蓽頻奉明詔使詣上京進退惟谷不知所厝自到天庭屢蒙引見優遊賓禮采以微言每悔才不拔滯理無拘新不足對揚玄模允塞視聽踧踖侍人流汗位席且四翁赴漢干木蕃魏皆出處有由默語適會今德非昔人動靜乖喪理遊魂禁省皷言帝側將困非據何能有爲且歲月僶俛感若斯之歎願陛下特放遣歸林薄以鳥養鳥所荷爲優謹露板以聞申其愚管裹粮望路伏待慈詔勑卽許焉資給發遣一一豐厚名流送別征虜蔡子叔前近遁坐謝安石後至蔡暫起石移近座蔡至和褥舉謝擲地謝不介意時賢所慕如此而歸剡山有人遺馬以畜之憐千里之駿遺鶴放之冲天之物豈爲耳目之翫乎晉太和九年卒五十三矣郗超爲序傳袁宏爲銘贊周曇寶昧孫綽爲論以遁方向子期後高士載達經遁墓歎曰德音未遠拱木已繁等有同學法虔精理入神先遁亡凡遁所著文論十卷盛行於世又有竺法仰惠心多聞爲王坦之所重亡後見形詣坦勗行業令修焉示其因果等",
    "法蘭伏虎": "姓干高陽人少有異操十五出家便以精勤爲業研諷經典以日兼夜求法問道必在衆先迄在冠年風仰秀逸道振三河名流四遠性好山水多處嵒壑曾遇冰雪有虎來入蘭房山中神祇常來受法德被精靈皆此類也後過江居石城山元華寺時人以其神雋比庾元規孫綽道賢論並阮嗣宗後求法西域至交阯而終支遁贊曰于氏超世綜體玄旨嘉遁山澤仁被虎咒等",
    "法開善醫": "蘭公弟子深思孤發獨見言表善放光及法華又祖述耆婆善通醫道曾乞食遇婦人在艸危急曰此易治耳時主人宰羊爲祀令取少肉爲羹食竟因氣針之羊膜裹兒生也昇平八年孝宗有疾開知不起果崩後居石城元華寺有弟子法威清悟有樞辯孫綽爲之贊曰易曰翰白詩美蘋藻班如在場芥若停潦干威明發介然遐討有潔其名無愧懷抱謝安王文度皆友重之或問法師何以醫術經懷答曰明六度以除四魔之病調九候以療風寒之疾自利利人不亦可乎年六十卒於山寺綽曰才辯縱橫數術弘教",
    "道邃古風": "燉煌人少失覆廕親叔養之孝敬竭誠若奉其母十六出家事蘭公爲弟子學業高明內外該覺善方藥美書札洞諳殊俗尤巧談論護公常言邃有古人之風若不無年當爲大法梁棟後與蘭公過江謝慶緒大相推重性好山澤爲人不屑毀譽未嘗以塵近經抱後隨蘭公往西天於交阯遇疾而終年三十一郗超圖形支道著銘曰英英上人識通理清朗質玉瑩德音蘭馨綽以邃比阮咸又法行亦善方藥識者爲對在洛中也",
    "法崇戒節": "未詳何處人也少入道以戒節見稱加又敏而好學篤志經記尤長法華一教嘗遊湘江山精化爲人請受戒捨山爲寺崇居少時化洽湘土後還峴山茅菴澗飲取欣禪慧學者湊焉與隱士孔淳盤遊極目披襟領契崇乃歎曰緬想人外三十餘年傾蓋于茲不覺老之將至崇卒於山著法華義疏四卷又有釋道寶姓王晉丞相導之弟弱年信悟避世辭榮親舊諫止莫之能制香湯澡沐將就下髮乃歌曰安知万里水初發濫觴時復以日勤於道義解馳名行可軌於人戒能伏物時匠推焉",
    "法義開腹": "年十三遇深公便問仁義與利是君子所行孔丘何以罕言深曰物尠能行是故寡言深見其幼而頓悟勸令出家於是棲志法門從深受學遊亦衆典尤善法華後辭深出京大開講席王導孔敷並承風敬友晉興寧中還江左保山受業弟子常有百餘至咸安二年忽患心氣常念觀音乃夢一人破腹洗腸因是而愈傅亮云吾先君與義公遊處每聞說觀音神異莫不大小肅然晉寧康一年武皇帝請講太元五年卒年七十四帝以錢十万買亭崗爲墓起塔三級弟子曇爽墓所立寺名新亭宋武改爲中興又改天安矣",
    "僧度絕偶": "姓王名晞字玄宗東莞人雖少孤微而天姿秀發至年十六神情爽拔卓爾異人性度溫和鄉隣所羨時獨與母居孝事盡禮求同郡楊德慎女亦乃衣冠女字苕華容貌端正兼善典墳與度同年求婚相許未及成禮華母亡頃又父歿度母亦卒度見無常忽然感悟乃捨俗出家改名僧度抗迹塵表避地遊學苕華服畢自惟三從之義無獨立之道乃與書曰髮膚不可傷毀宗祀不可頓廢令其顧世教改遠志曜翹爍之姿於盛明之世遠休祖考之靈近慰人神之願并詩五首一云大道自無窮天地長且久巨石故叵消芥子亦難數人生一世間飄若風過牗榮華豈不茂旦夕就彫朽川上有餘吟日斜思皷缶清音可娛耳滋味可適口羅紈可餝軀華冠可曜首安事自剪削躭空以害有不道妾區區但令君恤後度答書曰夫事君而治一國未若弘道以濟万邦事親以成一家未若弘道以濟三界髮膚不毀俗中之近言且被袈裟振錫杖飲清流詠般若雖公王之服八珍之饍鏗鏘之聲煒曄之色不與易也若能懸契則同期於泥洹且人心各異有若面焉卿之不樂道猶我之不樂俗卿年德並茂宜速有所慕莫以道士經心而坐失盛年亦報詩五首一曰機運無停住倏忽歲時過巨石會當竭芥子孰云多良由去不息故令臨川嗟不聞榮啟期皓首發清歌布衣可暖身誰論餝綾羅今世雖云樂當奈後生何罪福良由己寧云已恤他華乃感悟深信度於是專精佛法披味羣經著毗曇旨歸亦行於世後不知所終時河內有竺惠超行解兼著與高士鴈門周續之友善注勝鬘經行於世矣",
    "道安印手": "姓衛常山扶柳人家世英儒早失覆蔭爲外兄孔氏所養年七歲讀書再覽能誦鄉人嗟異至年十二出家神性聰敏而形貌甚黑陋不爲師之所重驅役田舍至于三年執勤就勞曾無怨懟篤性精進齋戒無闕數歲之後方啟師求經師與辯意可五千言安賷入田因息就覽暮歸以經還師更求師曰昨經不讀曰已誦復與成具光明經一卷不減一万言如初還師師怪異之執經覆之不差一字師大驚嗟後爲受具戒恣其遊學至鄴遇佛圖澄澄見而嗟歎與語終日衆以貌陋輕怪澄曰此人遠識非爾儔也義解驚衆時語曰漆道人驚四隣後入濩澤之飛龍住太行從化者中分河北年四十五還冀聽徒數百後之襄陽呼林百升等集經目錄立檀溪寺鑄銅像有習鑿齒鋒辯天逸籠罩當時致書通好相謁云四海習鑿齒安曰彌天釋道安遺梨十枚手分數足晉武有詔通問符堅素聞安名遣丕南攻襄陽得道安鑿齒爲一人半矣又沙門依爲姓釋果與經同又曰學不師安義不中難堅承石氏之亂民戶殷富四方略定東極滄溟西併龜茲南苞襄陽北盡沙漢唯建業一隅未能抗伏堅欲圖之石越等諫不納堅出東苑命安昇輦僕射權翼諫道安毀形寧可參廁堅勃然作色曰安道德可尊勑僕射扶安昇輦謂安曰朕欲南遊諫不從收也安注諸經常恐不合佛意夢道人曰合理卽賓頭盧上座安公所制三例一曰行香定座上講二六時禮懺三布薩等天下行之願生知足感異僧來宿令設浴示其天相七十二終堅臨喪慟哭曰吾將不濟乎安師捨矣爲立級寺安葬左臂有肉環號爲寶印手菩薩右肘上有方肉通文綽爲名德傳釋道安博物多才通理又爲之贊物有廣瞻人固多宰淵淵釋安專能兼陪飛聲汧壟馳名淮海形雖革化猶若常在竺道安非也姚卽別也",
    "法和定義": "尊州人少與安公同學以恭讓知名善能標明論總悟解疑滯因石氏之亂率徒入蜀巴漢之士慕德成羣聞襄陽陷沒自蜀入關住平陽寺後於金輿谷與安公共登之曰一從此化竟測何之安曰法師持心有在何懼後生若慧心不萌斯可悲矣後與安公詳定經義後晉王姚緒請住蒲坂講說後勑語弟子俗內煩惱苦累非一乃正衣服繞佛禮拜還坐本處以衣蒙頭奄然而卒年八十矣",
    "僧朗預見": "京兆人少遊方問道長還關中專當講說嘗與數人同共赴請行至中途告同志曰君等寺中衣物有竊者卽返如言朗蔬食布衣志躭人外僞秦皇始九年移卜太山與隱士張忠爲林下之友每共遊處忠後爲符堅所徵至華陰而卒朗於金輿谷琨崙山中別立精舍今號神通寺焉符堅欽其德遣使䞋遺後沙汰詔曰朗公戒德冰霜學徒清秀琨崙一山不在搜例秦姚興亦重其德燕主慕容德給以二縣租稅此谷中舊多虎及朗居之猛獸歸伏晨行夜住道俗無滯有衆來謁朗皆預知人數設食無闕莫不歎其預見之明八十有五卒於山復有友僧敦冀州人少遊汧壟長歷荆雍妙通大乘兼善數論著人物始義論亦行於世",
    "法汰西北": "東莞人少與安公同學雖有才辯不逮而姿貌過之與安避難行至新野安分張徒衆令汰下京臨別謂安曰法師儀軌西北下座弘教東南江湖道術此焉相忘矣至於高會淨國當期之歲寒耳於是分手泣涕而別乃與弟子曇一曇二等四十餘人㳂江東下遇疾停陽口時桓溫鎮荆州遣使要過供事湯藥安公又令弟子惠遠下荆問疾汰病小愈汰形長八尺風姿可觀含吐蘊藉辭若蘭芳時有沙門道恆頗有才力常執心無義大行荆土汰曰此是邪說應須破之乃大集名僧令弟子曇一難之據經引理折駁紛紜恆仗口辯不屈惠遠就席攻難數番關責鋒起恆屈而伏汰又下都止瓦官寺晉太宗簡文帝皇深相敬重請講放光帝親臨幸王侯公卿莫不畢集三吳負袟聽者千數又大興寺殿宇焉王洽王珣太傅謝安並欽敬無極忽語弟子曰吾將去矣晉太元十二年卒春秋六十八孝武詔曰汰法師道播八方澤流後裔奄爾喪逝痛貫于懷可賻錢十万葬事所須官備二弟子有名於世矣",
    "僧先卓操": "冀州人常山淵公弟子性純素有卓操爲沙彌時與安相遇於逆旅安亦未受具因共披陳志慕神氣慨歎臨別相謂曰若俱長大勿忘同遊先受具厲行精苦學通經論值石氏亂隱飛龍山遊想巖谷得志禪慧安公亦至相遇欣然爲昔誓始從因共披文屬思新悟尤多安曰先舊格義於理多違先曰且當分折逍遙何容是非先達安曰弘讚理教宜令允愜法皷競鳴何先何後先與安遊襄陽而卒又有沙門道護亦冀州人貞節有慧解與安相遇乃共言曰居靖離俗每欲匡正大法豈可獨步山門使法輪輟軫宜各隨力所被以報佛恩衆僉曰善遂各行化後乃不知所終矣",
    "僧輔學苦": "大鄴人少持行執節貞苦學通諸論兼善經法道振伊洛一都宗事值西晉飢亂輔道安隱於濩澤研精辯折洞盡幽微憩荆州上明寺單蔬自節禮懺翹勤誓生知足時琅琊王忱爲荆州牧藉輔貞素請爲戒師一門宗奉後未亡二日忽云明日當去至于臨終妙香滿室梵音相系道俗奔波來者万數是日後分無疾而化年六十因葬寺中僧爲起塔",
    "僧敷神論": "未詳氏族學通衆經尤善放光道行般若因晉末亂移居江左止于京師盛開講說緇儒莫不推伏沙門道嵩亦才解相次與道安書云敷公研微秀發非吾等所及時異學之徒咸謂心神有形但妙於万物敷乃著神無形論以有形便有數盡等又著放光等義疏終於京師瓦官寺七十餘矣",
    "曇翼感像": "姓尚汲郡人年十六出家事安公爲師少以律行見重學通三藏爲門人所推經遊蜀郡刺史毛璩設施中食躬自瞻奉見於食中有穀一粒先取食之璩密敬異與米千石翼受而分施隨安在檀溪寺晉長沙太守滕畯捨宅爲寺告安公求一僧爲綱領安謂翼曰荆楚士庶始欲歸心非爾而誰翼遂杖錫而往後感舍利金像又往洞庭取木神現送之翼年八十二而終終日像圓光奄然靈化莫知所之道俗咸爲翼之通感時長沙復有僧衛沙門學業甚著爲殷仲堪所重善十住注解也",
    "法遇受杖": "不知何許人弱年好學篤志墳典而任性夸誕傍若無人後與安公相遇信伏投簪師事深生悟解折挫本心謙虛成德義陽太守阮保聞風欽德後居長沙講受業四百人一僧飲酒廢夕燒香遇乃罸而不遣安公知以竹筒盛一荆杖手自緘封題以寄遇遇開封見杖置香橙上行香遇乃起向杖致禮伏地命維那行杖三下垂淚自責時境內道俗聞者莫不歎息因之厲業者甚衆卒於江陵年六十矣",
    "曇微一滴": "河內人年十二投道安出家安尚其神彩且令讀經史三年十六方許剃髮於是專務佛理鏡測幽凝未及立年便能講說志業尚素而以洪雅見重後隨安在襄陽符丕寇境乃東下荆州止上明寺每法輪一轉白黑奔波常顧解有所從乃圖寫安形存念禮拜於是江陵士女咸向西致敬印手菩薩或問法師道德也何如和尚微曰和尚內行深淺未可測也外緣所被多諸應驗在吾一渧寧比江海耶以晉太元二十年卒臨亡之日體無餘患上堂同衆中食因而告別食竟還房右脅而化七十三矣著立本論九篇六識旨歸十二首今並行於世矣",
    "道立知命": "不知何許人少出家事安公爲師善放光經又以老莊微應佛理頗屬意焉性澄靖不涉當世後隨安入關隱覆舟山潛思禪定或七日不起後夏初出山集衆講大品般若或問其故曰我止可至秋欲令所懷粗訖耳自恣後日果無疾而終時人故謂之曰知命矣",
    "曇戒禮誦": "姓卓南陽人晉外兵郎棘陽令潛之弟居貧務學遊心墳典後聞于法道講放光經乃借衣一聽遂悟佛理廢俗從道伏事安公爲師博通三藏誦經五十餘万言日禮五百拜佛晉臨川王甚知重後疾篤常誦彌勒不絕弟子智生問何不願生安養戒曰吾與和尚等八人願生知足餘皆得生故有願耳言畢卽有光照於身容貌更悅奄爾遷化年七十葬於安公基左",
    "法曠曇印": "姓畢下邳人寓居吳興早失二親事後母以孝家貧無畜積躬耕壟畝以供色養及後母亡行喪盡禮服闋出家事沙門竺曇印爲師印明叡有道行曠師事竭誠遂受具戒栖風立操卓爾殊羣履素安業志行淵深印嘗疾病危篤曠乃七日七夜祈誠禮懺見五色光照印房戶印如覺有人以手案觸所苦遂愈後辭師遠遊廣尋經論還止於潛青山每以法華爲會三之旨無量壽爲淨土之因常吟詠二部有衆卽講獨處則誦謝安吳興故往展敬解駕山椒陵峯步往晉簡文勑堂邑太守曲安遠詔問起居諮以妖星曠曰昔宋景修福妖星移次陛下光輔以來正刑允輯天下任重万機事殷失之豪釐差之千里唯當勤行德政以塞天譴貧道必當誠心上答正恐有心無力耳晉興寧中東遊禹穴住若耶孤潭養志謝慶郗超結侶趍塵時東土多疫疾曠少習慈悲兼善神咒疾者祈皆愈有見神鬼常隨逐曠時道隣造像乃爲造殿卽成晉孝武欽承請以師禮住長干寺元興初卒年七十六散騎常待顧愷爲作贊傳",
    "道一隱智": "姓陸吳人少出家貞正有學業而晦跡隱智人莫能知與之久處方悟其神王珣兄弟深加敬事晉太和中出都止瓦官寺從汰公受學數年之中講傾都邑汰有弟子曇一雅有風操時人呼曇爲大一道一爲小一名德相繼晉簡文重敬之帝崩汰死一乃還東吳止虎丘山晦影幽谷時若耶山有帛道猷本馮山陰人性卒素爲吟詠之友時造金牒像號一爲九州都維那晉隆安中卒七十一矣孫綽爲贊馳辭騁說因緣不虛惟茲一公綽然有餘譬若春圃載芬載敷條被倚蔚枝幹森疎一有弟子有名傳於世矣",
    "慧虔確然": "姓皇甫北地人少出家奉持戒行志操豁然憩廬山十有餘年道俗慕德者衆羅什新出諸經虔志存敷演以遠公在山足紐振玄風虔乃東遊吳越矚地弘通以晉義熙初投山陰嘉祥寺謹說新經經五載得疾少時自知不起乃屬想安養祈誠觀音淨嚴德𡰱夢觀音幢蓋迎虔侍者咸聞異香久之乃歇道俗見聞咸生歡喜",
    "慧遠五備": "姓賈鴈門樓煩人年十三隨舅令狐氏遊學許洛博綜六經尤善莊老性度弘偉風鑒朗拔雖宿儒英達莫不服其深致年二十一欲度江就苑宣子共契值石虎死中原亂南路塞之太行遇安公弘法一面盡敬真吾師也後聽般若豁然而悟歎曰儒道九流真糠粃爾與弟慧持投簪落䰂委命受業厲然不羣常欲總綱維大法爲任情思諷持以夜續晝縕纊少聞昆弟恪恭曇翼給以燈油安歎知人安公歎曰使道流東國其在遠乎年二十四便就講說後安入襄陽遠之廬岳住龍泉寺感枯泉重涌又慧永居西林寺請遠住焉荆牧桓伊復爲遠造東林寺負香爐峯帶瀑布白雲滿室清泉環階造佛影窟著銘贊之後有諸賢集焉劉遺民富次宗周續之新蔡畢頴之南陽宗炳張菜民張季碩等並弃世遺榮依遠遊止遠乃於無量壽佛前建齋立誓共期西方令劉遺民著其願曰惟歲在攝提秋七月戊辰朔二十八日乙未法師釋慧遠貞感幽奧霜懷特發乃延命同志息心貞信之士百有二十三人集於廬山般若精舍彌陀佛前以香花敬薦而誓焉有僧獻竹如意由不敢陳有惠善欲難遠公而自流汗荆州殷仲堪過山展敬司徒王謐致書禮宋武致書存敬并送錢米羅什入關遣書通好曰有五備福戒博聞辨才深智備矣姚興書札不絕桓玄禮重欲令罷道後影不出山迹不入俗四十年送客不過虎溪八十三終謝靈運宗炳立碑表德所著論序詩集十卷五十篇行於世矣",
    "慧持稱首": "遠公之弟冲默有遠量年十四學讀書一日當餘一旬善文史巧才製年十八出家共事道安形長八尺風神雋爽常躡艸屐衲衣半脛常止廬山徒屬莫匪英秀往返三千皆以持爲稱首持有姑爲尼名道儀住江夏聞京師佛法盛行持送姑至衛軍王珣深相器重時有西域僧誦四阿含珣請出中阿含持爲校閱還山豫章太守范甯請講法華四方雲集珣與甯書云遠公持公熟愈甯答云誠爲賢兄賢弟也王重書曰但令如兄誠未易有况復弟賢耶袞州牧王恭與僧儉書曰遠持兄弟至德何如儉答曰綽綽焉信有道風矣持公嘗隆安三年辭遠入蜀苦留不止遠曰人生愛聚汝獨樂離如何持亦悲曰若滯情愛聚不應出家正以西方爲期兄弟收淚而別達荆州牧殷仲堪桓玄苦留不住到蜀住龍淵精舍大弘佛法刺吏毛璩雅相崇挹講化大行七十有六終誡諸弟子曰戒如平地万善依之而生汝等宜其謹哉以房東間經籍付弟子道弘西間與曇蘭並業行清敏係軌師蹤在日有昇堂者皆號登龍門",
    "慧永指馬": "姓鄱河內人年十二出家伏事曇現爲師後又伏膺於安公比欲與遠之羅浮山永先行至潯陽郡人陶範苦留住廬山西林寺後與遠同居有終焉之志永真素自然清心尅己言常含笑語不傷物躭好經典善於講說蔬食布衣樂以終歲又於嶺上立禪室有至房者常聞異香兼有一虎人至永令虎上山永曾因出日晚還山烏橋營主醉騎馬當路永以杖指馬卽驚走營主謝過永曰此戒神所爲耳非貧道本意聞者歸心鎮南將軍何無忌作鎮潯陽爰集虎溪請永及遠遠領徒衆百餘永築杖衲衣攜鉢而神氣自若咸重真素願生西方以晉義熙十年遇疾少時忽斂衣合掌如有所見衆咸驚問答云佛來言終而卒年八十三道俗在山七日咸聞異香時廬山又有僧融亦苦節通靈能降鬼物",
    "僧濟其人": "未詳何許人晉太元末入廬山從遠公受學大小諸經及世典書數皆遊練心抱貫其深要年始過立便出邑開講歷當元匠遠每謂曰共吾弘法爾其人乎後有少疾願生西方要識其相白遠遠與一炷濟憑几執之停息又請衆講無量壽經讀經目迎化佛右脅而卒年四十五矣",
    "法安伏邪": "遠公弟子有戒行講說衆經兼習禪業開化愚朦袪邪歸正晉義熙中陽新縣大社樹下築廟左右居民爲居被虎食者夕有一二安遊暮至人畏其虎早已閇門安至樹下通夜坐禪虎負人至見安善伏安爲說法受戒虎乃踞地有頃而去村人見安大驚謂是神人士庶宗奉虎災尋息改廟爲寺左右田園皆捨爲衆後欲鑄佛夢人指地下有其鍾得之而成後不測終",
    "曇邕不羣": "姓楊開中人仕僞秦至衛將軍形長八尺雄武過人太元八年從符堅南征迴乃投安公出家後之廬岳師遠受業內外經書多所綜涉志尚弘法不憚疲苦後爲遠入關致書羅什十有餘年皷擊風流搖動峯岫強桿果敢專對不辱京師道場僧鑒挹其德解邕後扚廬山西南別立禪宇後感山神侍從受戒施外國匙筯禮拜辭別而去遠終至孝後住荆州竹林終",
    "道祖易悟": "吳國人少出家爲臺寺支法齊弟子幼有才思精勤務學後與同志僧遷道流等師遠公七年山中受戒各習經論日有所新遠每謂祖等易悟盡如此輩不復憂後生矣遷流等並年二十八而卒遠歎曰此子並才義英茂清悟日新懷此長往一何疾哉祖後還京瓦官寺講桓玄觀聽曰後發愈於遠公但儒博不逮耳元熙年卒七十三矣又遠有弟子名惠要亦解經律尤長巧思山中無刻漏乃泉水中立十二葉芙蓉刻木因泉波轉定十二時晷影無差亦曾作木鵝飛數百步又有曇順曇詵受業遠公並有懿德順劉遵請爲竹林寺主詵注維摩經著窮通論又法幽道恆道授百餘人或義解深明或匡整衆事或戒行清高或禪思深入並振名當世傳業于今矣",
    "僧䂮侍中": "姓傅北地潯陽人晉河間郎中令遐之子少出家止長安爲如覺法師弟子覺亦一時法匠䂮初從受業後遊樊沔之間通六經及三藏律行清謹能匡振佛法姚長及興早挹風名素所知重及僭有關中深相頂敬興信三寶僧尼旣多有其過犯者乃立僧主命䂮爲國內僧主遷掌僧錄給車輿人吏䂮資侍中秩傳詔羊車各二人並有厚給五衆于時肅清䂮自步行車輿給老病所獲厚利悉充衆用雖年在秋方而講說經律勗衆無倦以弘始之末卒長安大寺年七十",
    "道融論義": "汲郡林慮人十二出家其師愛融神彩先令外學往村借論語竟不賷歸於彼已誦師覆之不遺一字旣嗟其敏恣於遊學年三十才解英絕內外經書暗遊心府後師什公什見而異之謂帝是融公者奇絕聰明釋子興引見歎重勑入逍遙園參正詳譯後新譯法華經什令講自聽歎曰佛法之興融其人也時師子國有一婆羅門來聰辯多學啟興索秦僧論義什曰唯融可之融令密抄外道書名目卽誦之尅日論義天子公卿皆會鋒辯飛玄外道辭屈禮足而退像法再興融之力後還彭城講聽者三百卒於彼也年七十四著法華大品維摩等疏並行於世矣",
    "曇影雋捷": "未知何許人性靜不交遊安貧志學舉止詳審過似淹遲而神氣駿捷志與形返能講正法華經光讚般若法輪一轉道俗千數後入關姚興弘禮後見什公什謂帝曰影公亦是此國風流之士標望僧也勑在逍遙園助什譯經著成實五審論法華疏注中論後山棲隱處守節塵外修功立善也愈老愈篤晉義熙中卒春秋七十矣",
    "僧叡標領": "魏郡長樂人少樂出家至年十八始獲從志師僧賢乃謙虛內敏學與時競年二十二博通經論時僧朗講放光經屢有機難朗與賢有分謂賢曰叡格難吾累日不能通可謂真賢弟子年二十四歷名邦處處講說聽者成羣後入關依什善禪祕要司徒姚嵩深相禮貴興問嵩曰叡公何如曰可謂鄴衛松柏興引見之欲觀才器叡風韻穹隆含吐彬鬱興大賞歎謂嵩曰乃四海標領何獨鄴衛松柏勑給俸吏力車輿等勑詳翻譯法華天見人等曰人天交接兩得相見等什譯成實有七處文破毗曇義隱不問解者可謂英才叡不咨什契然懸會什歎曰與子相值無所恨矣叡修西方業忽集僧告別合掌向西而卒同寺咸見五色香煙從叡房出年六十七又有沙門僧楷與叡同學亦有高名於世",
    "道恆經國": "藍田人九歲戲於路隱士張忠見而歎曰此小兒有出入之相在俗有輔國之功處道光顯佛法恨吾老不得見之恆少失二親事後母以孝貧手繢彩以供贍奉年二十後母卒服畢出家遊刃佛理多所通達學該內外才思清敏後入關依什公詳譯經論日得其新有同學道標亦雅有才力秦主以標恆二人神氣俊朗有經國之量勑尚書令姚顯敦逼罷道助振王業又下勑書恆標答詔確乎不拔又下什與䂮等後再三方免恆乃歎曰古人有言益我貨者損我神生我名者殺我身於是竄之巖壑蔬食味禪緬迹人外晉義熙十三年卒于山舍年七十二著釋駮論及百行箴標作舍利毗曇序并弔王喬文並行於世",
    "僧肇論勝": "京兆人家貧以傭書爲業遂因繕寫乃歷觀經史備盡玄微每以莊老爲心要嘗讀老子道德章乃歎曰美則美矣然期棲神寘累之方猶未盡也後見舊維摩經歡喜頂受知所歸也因是出家學善方等并通三藏及在冠年而名振關輔時競譽之徒莫不猜其早達依什入關參譯著般若無知論二千餘言呈什什讀稱善謂肇曰吾解不謝子詞當相挹廬山隱士劉遺民見肇此論乃歎曰不意方袍復有平叔因呈遠公遠公乃撫几歎曰未曾有也遺民致書謝肇又著不真空論物不遷論并維摩經注諸經論序並傳於世又著涅槃無名論在什公門下十有餘年晉義熙十年卒於長安年三十一矣其涅槃論有十演九折博採衆經論成進姚興帝帝大嗟歎服勑諸弟子各寫一本答指譽多矣",
    "道生天日": "姓魏鉅鹿人寓居彭城家世仕族父爲廣戚令鄉里稱善生幼而穎悟聰哲若神父知非凡器愛而異之後值沙門法汰遂師事請業旣踐法門雋思奇拔研味句義卽自開解年在志學便登講座吐納明辨詞清珠玉雖宿望學僧當世名德皆慮挫詞窮莫敢酬對年至具戒器鑒日深性度機警神氣清穆初入廬山幽棲七年以求其志常以入道之要惠解爲本故鑽仰羣經斟酌雜論萬里隨師不憚疲苦後與慧叡慧嚴同遊長安從什公受業關中僧衆曰神悟後還都止青園寺常當法匠宋太祖會齋僧衆帝親自地筵下食良久衆咸疑日晚帝曰始可中耳生曰白日麗天天言始中何得非中取鉢便食於是一衆莫不歎其樞機得中王弘范泰顏延之並乃挹敬風猷後著法身無色論佛無淨土論感應有緣論後有六卷泥洹經生乃剖析經理善入幽微乃說一闡提人皆得成佛大本未至孤明先發獨見迕衆舊學以爲邪說譏慣滋甚遂顯大衆擯而遣之正容而誓曰若返經義願見表之不相違實相者願捨壽之後據師子座言竟拂衣而往吳虎丘山又之廬山大涅槃方至果合生義生喜尋卽講之元嘉十一年冬十一月庚子昇於法座神色開明德音俊發矣論義數番窮理盡玅觀聽之衆莫不悅服法席將畢忽見麈尾紛然而墜端座正容隱几而卒顏色不異似若入定道俗嗟駭遠近悲涼於是京邑諸佛寺僧內慚信服時曰生叡發天真嚴觀窪流德慧義彭亨進寇淵于默塞生郭林宗立傳生著涅槃義異宗論注檄魔文有弟子法寶亦學兼內外著金剛後心論又有慧生亦止龍光寺蔬食善衆經兼工艸隸號大小二生焉",
    "慧叡四音": "冀州人少出家執節精峻常遊方學經至蜀西界爲人所略常使牧羊有客見而異之試問經義無不通達商以金贖之還襲法服焉篤學彌至遊歷諸國乃至南天竺界音譯詁訓殊方異義無不必曉後還廬山俄又入關依什諮稟大將軍王義康請以爲師再三乃許入第受戒叡曰禮聞來學不聞往教康大爲愧乃寺中虔禮祇奉戒法後以貂裘奉叡叡不着常坐之王密令左右求買售三十萬謝靈運從叡諮受經音義乃著十四音訓敘條例唐梵照然文字有據元嘉中卒八十五矣",
    "慧嚴宗匠": "姓范豫州人年十二爲諸生博曉詩書十六出家精明佛理迄俯立年學洞羣籍風聲四遠化洽殊邦聞仆公在關後從受學訪正音義多所異聞後還京止東安寺宋高祖素所知重高祖後伐長安要嚴同往文帝在位情好尤密元嘉十二年京尹蕭摹之啟請制寺鑄佛帝乃與侍中何尚之等議之嚴以元嘉二十年卒于東安寺年八十一帝哀慟之贈錢五萬布五十疋弟子法智幼有神理年二十四往江陵值雅公講便論義數番雅厝通無地雅顧眄曰小人斐然成章智笑曰乃變風變雅作矣於是聲布楚郢譽洽荆吳善成實及大小品等",
    "慧觀精難": "姓崔清河人十歲便以博見馳名弱年出家遊方受業晚適廬山又諮遠公聞什在關又至長安訪覆異同詳辨新舊風神秀雅思入玄微時人稱曰通情則生融上首精難則觀肇第一著法華宗要序什曰善男子所論甚快君小却當南遊善以弘通爲務什亡後乃往荆州司馬休甚相重敬荆楚之民迴邪歸正者十有其半後還京止道場寺觀旣玅善佛理深究老莊又精通十誦博採諸部故求法問道者日不空筵元嘉初三月上巳車駕臨曲水讌會命觀與朝士賦詩觀卽獻文旨清婉事適當時王僧達何尚之並以清言歎結賞塵外元嘉中卒七十一矣道場寺又有僧覆或名馥本酒泉人專精義學注勝鬘經又法業本長安人善大小品及雜心蔬食節已故晉陵公主爲起西林寺後遂居焉",
    "慧義求金": "姓梁北地人少出家風格秀舉志業強正初遊學於彭宋之間備通經義後出京師乃說云冀州有法稱道人臨終語弟子普嚴云嵩山神云江東有劉將軍應受天命吾以二十二璧鎮金一瓶爲信遂徹於宋王王謂義曰非常之瑞亦須非常之人然後致之自非法師自行恐無以獲也義遂行以晉義熙十三年七月往嵩山尋覓未得至心燒香行道七日夜夢見神示之果得出宋史義後還京宋武加接尤重范泰立祇溫寺請義居之兼授蓋寺儀軌西域名僧多投止此後終鳥衣寺年七十三又祇溫寺有釋叡公善三論爲宋人所重",
    "道淵解義": "姓寇不知何許人出家止京師東安寺少持律檢長習義宗衆經數論靡不通達而潛光隱德世莫之知後於東安開講剖析玄微洞盡幽賾使終古積滯煥然冰解學徒改觀翕然附德後移止彭城寺宋文帝以淵行爲物軌勑居寺任後卒所住年七十有八弟子慧珠姓劉秦羣人善諸經及莊老俳諧好語笑長於制作集有十卷而爲性傲誕頗自矜伐淵詣傅亮琳先在座及淵至琳不致禮淵怒亮罰琳宋世祖重琳別坐也",
    "僧弼參譯": "本吳人性度虛簡儀止方直少與龍光曇幹同遊長安從什受學愛日惜力竭有深思什加賞特深使預參譯後遊歷名邦備矚風化時有請弼爲寺主者弼曰至道不弘淳風日緬自非定慧兼足無以鎮立風猷且當隨緣致益何得獨善一寺復南居楚郢十有餘年訓誘經戒大化江表河西王沮渠蒙遜遠挹風名遣使通敬䞋遺相續後下都止彭城寺文皇器重每延講說元嘉十九年卒春秋七十八矣",
    "慧靜酬塞": "姓王東阿人少遊伊洛晚歷徐袞容貌甚黑而識悟清遠時洛中沙門道經解邁當世與靜齊名而耳甚長大時人語曰洛下大長耳東阿黑如墨有問無不酬有酬無不塞靜至性虛通澄審每法輪一轉負帙千人海內學賓無不必集誦法華小品注維摩思益著涅槃記大品旨歸及達命論并諸法師誄元嘉中卒春秋六十餘矣",
    "僧苞萬言": "京兆人少在關中受業什公宋永初中遊北徐入黃山寺習禪建齋感異人白鶴等苞少有志節復有祥瑞因之彌厲日誦萬言經常禮數百拜佛後東下至京祇洹寺發講士庶駢席苞旣初至戶外坐法師問客僧何名曰苞又苞盡何所苞曰高座之人亦可苞耳乃致問數番皆是先賢所不達高座法師無以抗答王弘范泰聞苞議論歎其才思屈住祇洹寺後講衆經法化相續謝靈運歎其神氣元嘉中卒瓦官寺又有釋僧和亦精通數論致譽當時宋高祖所重勑爲寺主矣",
    "僧詮南北": "姓張遼西海陽人少遊燕齊遍學外典弱冠方出家又精通三藏爲北土學者之宗後過江止京鋪筵大化南國又吳郡張恭請還吳講姑蘇之士慕德歸心止閑居憩虎丘先於黃龍造丈六金像又於虎丘造大中像性好檀捨周救貧乏孟顗張暢張敷戴顒戴勃並慕德結交崇以師禮後遇疾弟子法朗夢見一臺數人捧之云迎詮法師明旦果卒縣令阮尚之葬白土山郭文舉塚右擬梁鴻附要離也特進王祐及高士戴顒至詮墓所刻石立碑唐思賢造文張敷作誄",
    "曇鑒聞持": "姓趙冀州人少出家竺道祖爲師蔬食布衣律行精苦學究羣經兼善數論聞什公在關杖策從學什常謂鑒爲一聞持人後遊方宣化後至江陵新寺厲行彌潔常願生安養後弟子僧濟辭往上明鑒云汝去恐不復相見至夜與諸耆年共敘無常合掌正坐而卒年七十吳郡張辯作傳并贊曰披荔逞芬握瑾表潔渾渾法師弗緇弗涅煒曄初晨條蔚暮節神遊智往豈伊實訣時江陵又有僧道海慧恭曇泓東轅山道廣道光並願生安養臨終有祥瑞矣",
    "慧安施杖": "蔬食精苦學通經義兼能善說以專戒見重誦經三十萬言止廬山陵雲寺學徒雲集得千里從風常捉一杖云是西域僧施光色焰徹亦頗有香氣上有梵書入莫能識後持入關什公見而大驚曰此杖乃在此耶字云本生天竺婆羅林南方喪亂安以杖施外國僧波沙那賷還西彼國也安元嘉中卒於山寺矣",
    "無成遠之": "姓馬扶風人家世避難移居黃龍年十三出家履業清正神悟絕倫未及具戒便精往復聞什公在關負笈從之旣至什問何能遠之答曰聞道而至什大善之於是經停務學慧業愈深姚興謂成曰馬季長碩學高明素嬌當世法師故當不爾答曰以道伏心爲除此過興甚異之供事殷厚後之淮南弘化受業常二百人顏延之何尚之共論實相往復彌晨成著實相論元嘉中卒六十四矣又有僧曇固與成同學齊名爲宋臨川王義慶所重矣",
    "僧舍六論": "幼而好學篤志經史及天文算術長通佛義數論兼明尤善涅槃常講不輟元嘉七年新興太守陶仲祖立靈味寺欽舍風軌請以居之勗衆謹雅三業無虧後西遊歷荆陽弘正法江左道俗嚮附如林時任城彭丞著無三世論舍乃作神不滅論抗之使見聞者莫不歎服又著聖智圓鑒論法身論業報論法華宗論並傳於世又南遊九江大闡經法後無疾告衆辭別至于來晨奄然而化時人謂之知命也時又有釋道含亦學解有功著釋異十論",
    "僧徹無畏": "姓王本大原人少孤兄弟二人寓居襄陽徹年十六入廬山造遠公遠見而異之問出家耶對曰遠塵離俗固其本心繩墨鎔鈞更唯匠者遠曰君能入道當得無畏法門於是投簪委質從遠受業遍學衆經尤精般若又聞道之暇又厝懷吟詠一詩一賦落筆成章年二十四遠令講小品衆未之許及登座詞旨明析聽者無以折其鋒遠謂之曰向者勍對並無遺力汝城隍嚴固攻者喪師廢軫能示良焉爲未易由是推服遠亡後南遊荆州止江陵五層寺王義康儀同蕭思詁並從受戒法延請設齋躬下其食元嘉二十九年卒春秋七十刺史南譙王劉義宣爲造墳時上明寺僧莊亦善涅槃及數論時孝武徵詔然稱疾不赴焉",
    "曇諦麈尾": "姓康其先康居國人漢靈帝時移附中國獻帝末亂移止吳興諦父彤爲冀州別駕母黃氏晝寢夢見一僧呼黃爲母寄一麈尾并鐵書鎮二版眠覺二物存傍因而懷孕生諦年五歲母以麈尾示之諦曰秦王所餉母曰汝置何處答云不憶至年十歲出家學不從師悟自天發後隨父樊鄧遇見關中僧䂮忽喚䂮名曰童子何呼宿士名諦曰向者不憶爲沙彌爲衆採菜野猪所傷也䂮曰我師弘覺法師也問其父諦寄麈尾是先師遷化日也又見麈尾鐵鎮是姚萇賜者䂮彌深悲駭諦普覽諸經尤善艸隸過目悉記晚入虎丘講禮易春秋各七遍法華大品維摩大約五十遍又善屬文集有六卷亦行於世宋元嘉末卒於山年六十餘",
    "僧道遇帝": "京兆人十歲出家從師受業師以觀音經授之讀竟曰此經有幾卷師欲試之乃言止有此耳道曰初云爾時無盡意故知爾前已應有事師大悅之授以法華一部於是晝夜看尋粗解文義貧無油燭乃採薪自照至年十八博讀轉多氣幹雄勇神機秀發形止方雅舉動無忤僧叡見而異之問曰君於佛法且欲何願曰且願爲法師作都講叡曰君當爲萬人都講法主豈對揚小師乎受具戒洽識愈深禪經律論達自心抱姚興欽其德業友而愛焉入寺相謁乃同輦還宮及什公譯出經論並參議詳定於是謀猷衆典博採真俗著成實三論義疏及空有二諦論後宋高祖伐長安擒獲僞主蕩清關內旣素藉道名乃與相見帝曰相望日久何期流滯殊俗答曰明公盪一九有鳴鑾河洛此時相見不易善乎高祖東歸留子桂陽公義真鎮關中臨別謂道曰兒年小留鎮願法師時能顧懷後爲西虜勃勃赫連所逼及真道率弟子數百人遇於中路謂追騎曰劉公此子見屬貧道今當以死送之不可得也羣寇駭其神氣迴鋒而返高祖感之因令子姪內外師焉後立寺於壽春講說千人受業後帝累命講親自臨筵卒於石澗寺年九十六沙門僧因亦與道名齊導至孝武昇位遣使徵請應詔止于京中興寺鑾輿降蹕躬出候迎導以孝建之初三經更始感事懷人悲不自聲帝亦哽咽良久卽勑瓦官開講維摩經帝親臨幸公卿必集導登高座曰昔王宮誕生雙樹現滅自爾以來歲逾千載淳源永謝澆風不追給苑丘墟鹿園蕪穢九十五種以趣下爲昇高三界羣生以火宅爲淨國豈知上聖流涕大土悽惶者哉因潜然泣淚四衆爲之改容又謂帝曰護法弘道莫先帝王陛下若能運四等心矜危勸善則此沙土瓦礫便爲自在天宮帝稱善久之",
    "道汪清白": "姓潘長樂人幼隨叔在京年十三投廬山遠公出家善經律尤精涅槃蔬食苦行嘗行涼州道被羌賊所困汪與弟子數人念觀音菩薩感雲霧所遮免難後遊成都徵士費文擬初從受業乃於州城西北立祇洹寺化行巴蜀譽洽京師梁州刺史申坦與汪有舊欲往停彼費文擬乃上書刺史張說曰道汪法師識行清白風霜彌峻卓爾不羣確焉難拔近聞梁州遣迎許去非宜豈可水失其珠山亡其玉等悅卽敦留悅後還都奏宋武述汪之德帝卽勑迎中興寺兼任其主汪乃固陳以疾遂免於是下帷絕窺人世後劉思孝臨州大設法會請汪講說後王景茂請居武擔而卒也太始中又蜀有釋道誾並戒德明高蔬食誦經苦節通感誾學內外尤善談吐吳國張裕請爲門師誾音銀",
    "慧靜荆玉": "姓邵吳興餘杭人居貧履操厲行精苦風姿秀整容止可觀始遊學廬山晚還都進業解兼內外特善涅槃初住冶城寺顏延之何尚之兼欽風德延之每曰荆山之玉靜公可爲進矣及子竣出鎮東州同往棲於天柱山道樹寺又遷剡縣法華後入仰山並以弘益爲業宋太始中卒年五十八矣著文集十卷行於世",
    "法愍顯驗": "北人弱年慕道篤志經籍十八出家便遊踐州國觀風味道披般若數論及諸經律皆所遊刃後憩江夏郡五層寺時僧昌立塔刺史謝晦欲壞愍諫不從於是隱跡長沙終身不出晦乃率隊至寺厚賜酒食嚴皷振威斬破形像俄而雲霧暗天風塵四起晦驚懼而走後以叛誅餘多犯法而死愍聞乃著顯驗論以明因果并注大道地經後卒山中年八十三矣弟子僧道立碑頌德始興郡靈化寺僧宗亦博學經論著覺性法性二論等",
    "道亮超俗": "不知何處人住京師北多寶寺神悟超俗容止可觀而性剛忤物遂顯於衆元嘉末被徙南越時或譏其不能保身亮曰業理所之特非人事於是命侶南適廣州弟子智林等十二人隨之停南六年講說衆經化陶嶺表至大明中還京盛開法席著成實論疏八卷太始中卒年六十九時多寶寺有靜林慧隆各善經論宋武所器敬隆患氣感異人送湯所患卽瘳矣",
    "梵敏默誦": "姓李河東人少遊學關壟長歷彭泗內外經書皆暗遊默誦晚憩丹陽頻建講席謝莊張求劉虬呂道慧皆承風欣悅雅相歎重數講法華成實又序要義百科略標綱紐文止一卷後卒於丹陽七十餘矣又有僧籥者本上黨人善涅槃經爲張暢所重",
    "道溫別駕": "姓皇甫安定人高士謐之後少好琴書事親以孝年十六入廬山依遠公受學後遊長安復師什公元嘉中還止襄陽檀溪寺善大乘經兼明數論樊沔從學吳國張邵鎮襄陽子敷聽溫公講還邵問溫何如敷曰義解足以析微道心未易可測邵躬往侯之方挹其神俊後從容謂溫曰法師儻能還俗當以別駕相處溫曰檀越以桎梏誘人卽日辭往江陵邵追之不及歎恨逮初中勑下詔止中興寺大明中勑爲都邑僧正皇太后大明中四年十月八日造普賢像成設齋慶像乃感異僧食畢不見後改天安寺以異僧稱慧明住天安寺溫後講不輟帝悅賜錢五十萬時人語之曰主上傾財溫公率則上天懷感神靈降德宋太始中卒年六十九時中興復有僧慶慧定僧嵩並以義學顯譽慶善三論爲時所宗定善涅槃及毗曇亦數當亢匠嵩亦兼明數論末年僻執謂佛不應常住後未終舌根先爛矣",
    "曇斌方外": "姓蘇南陽人十歲出家事道褘爲師始住江陵寺聽經論學禪道覃思深至而情未盡達乃夜夢人謂斌曰汝所疑義遊方自了於是振錫問道初下京師聽僧業十誦又聽靜林法師涅槃又吳興小山聽瑤法師泥洹又受林公華嚴雜心遍歷諸師備聞異釋乃潛思積時以窮其妙還於樊鄧開講四遠名賓負袟皆至孝建初勑王玄謨資發入京申頓悟之旨執相之徒衆莫屈袁粲巢尚之重也粲後數勸斌數覲天子斌曰貧道方外之人豈宜與士子同趣粲益高之請爲母師宋建平王景素亦諮戒範宋元徽中卒於莊嚴寺年六十七矣復有曇濟曇宗並有學力見重一時濟述七家論宗著經目及數林",
    "慧亮小師": "姓董爲東阿靜公弟子少有清譽時人呼靜爲大師亮爲小師雖年望未逮而風軌繼之後立寺於臨淄講法華經大小品十地等學徒雲聚後過江顏延張緒每歎安汰吐珠玉於前斌亮振金聲於後清言玅緒將絕復興太始初嚴集法會簡閱義士上首千人勑亮與斌互爲法主當時宗匠無與競焉元徽中卒年七十三矣著玄通論今行於世",
    "僧鏡至孝": "姓焦本壠西人遷居吳地至孝過人輕財好施家貧母亡太守賜錢五千苦辭不受身自負土種植松柏仍廬於墓側泣血三年服闋出家止吳縣華山寺後入關尋師受法累年止京師大弘法化司空徐湛之重其風素請爲門師後還姑蘇專當法匠又之上虞徐山徒衆盈百化洽三吳聲馳上國謝靈運以德音致欵宋世祖藉其風素勑住定林寺頻建法筵著法華淨名義疏并毗曇玄論宋元徽中卒年六十七矣上虞徐山先有曇隆道人少善席上晚年忽苦節過人爲謝靈運所重後亡運爲著誄",
    "僧瑾僧正": "姓朱沛國人隱士逮第四子少善莊老及詩禮等後行至廣陵見曇因法師遂出家遊學內典博涉三藏後至京值龍光寺道生又從受法後宋世祖勑爲湘東王師王受五戒甚加優禮先是智斌代曇岳爲僧正斌亦德宗善三論及淨名思益毛詩莊老後因事出交州勑瑾爲僧正瑾性不畜寶皆充福業起靈根靈基二寺宋元嘉中卒年七十九後沙門曇度續爲法主度本瑯琊人善三藏及春秋莊老世祖太宗並加欽賞及少帝乖禮亦行藏得所舉動無忤止於新安寺同寺有玄運法師亦精大小乘張永張融並昇堂問道矣",
    "道猛綱領": "西涼州人少遊燕趙備矚風化後止壽春力精勤學三藏九流大小數論並思入淵微靡不鏡徹成實一論最爲獨步大化江西學人成列元嘉二十六年至京止東安寺開講太宗爲湘東王時深相崇薦及登祚已倍加禮接賜錢三十萬以供資持太始初帝立寺於建陽門外勑猛爲綱領帝曰夫人能弘道道藉人弘今得猛法師非直道益蒼生亦乃有光世望可目寺爲興皇勑猛開講成實帝親臨幸猛神韻無忤吐納詳審帝稱善詔曰猛法師風道多濟朕素賓友可給錢三萬令吏力四人白薄吏二十人車及步輿各一乘入內至客省猛然有利皆賑貧乏營造寺宇元徽三年卒年六十五矣後有道堅慧鸞慧敷僧訓道明並有學於世矣",
    "超集振譽": "姓顓頊長安人篤志精勤幼而專學大小諸經並加綜採神性和敏戒行嚴潔年在未立而振譽關中及西虜勃勃赫連寇陷長安乃東止京師開暢講肆又之姑蘇孟顗在會稽遣使迎接止靈嘉寺講化相續僧尼士女普結菩薩戒因宋太始中勑住京講大法皷經返會稽宋元嘉中卒年九十四矣時有曇機法師亦長安人善法華經毗曇與集齊名王琨請住家君所建嘉祥寺又有釋道憑亦當時法匠也而執性剛忤論者少之",
    "法瑤頓漸": "姓楊河東人少而好學尋師萬里宋景平中來遊兗豫貫拯衆經傍通異部後聽東阿靜公講衆屢請復述靜歎曰吾不及也元嘉中過江吳興沈演之時深器重請講還吳興武康山寺首尾一十九年自非祈請法事未嘗出門每歲開講三吳學者負笈成衛著法華勝鬘等疏大明六年勑吳興郡禮送上京與道猷同止新安寺使頓漸二悟義各有所宗鑾輿降蹕百辟陪筵瑤年雖西暮苦節弗改戒行清白道俗歸焉宋元徽中卒年七十六矣時有曇瑤善淨名十住莊老艸隸宋平宜簡王宏所重焉",
    "道猷頓悟": "吳人爲生公弟子隨師之廬山師亡隱臨川郡山乃見新出勝鬘經披卷而歎先師昔義暗與經同但歲不待人經集義後良可悲哉因注勝鬘經以翌宣遺訓凡有五卷宋文帝問慧觀頓悟義誰習之答云生公弟子道猷卽勑臨川郡發遣入京旣至卽迎入宮內集僧命猷申述頓悟時競辯之徒關責互起猷旣積思參玄又宗源有本乘機挫銳往者摧鋒帝乃撫几稱快及孝武昇位尤相歎重乃勑住新安寺爲鎮寺法主帝每稱曰生公孤情絕照猷公直轡獨上可謂克明師匠無忝徽序宋元徽中卒七十一矣後有豫州僧道慈善維摩法華祖述猷義講勝鬘行世杜多寶寺慧整長樂寺覺世並齊名整特精三論爲學者所宗世善大品及涅槃立不空假名義",
    "慧通寵秩": "姓劉沛國人少而神情爽發雋氣靈玄止于冶城寺每麈尾一振軒蓋盈衢東海徐湛之陳郡袁粲敬以師友之禮孝武皇帝厚加寵秩勑與海陵小建平二王爲友袁粲著蘧顏論示通難詰往返著文于世又製大品勝鬘雜心毗曇義疏并駮夷夏論顯證論法性論及爻象論等傳於世宋昇明年卒春秋六十二矣",
    "僧淵獨步": "姓趙穎川人魏司空儼之後少好讀書進戒之後專攻佛義初遊徐邦止白塔寺從僧崇受成實論及毗曇學未三年功逾十載慧解之聲馳於遐邇淵風姿宏偉腰帶十圍神氣清遠含吐灑落隱士劉因之捨所住山給爲精舍曇度慧記道登並從淵受業慧記兼通數論登善涅槃法華並爲魏主元宏所重淵太和五年卒年六十八矣齊建元三年也",
    "曇度過人": "本姓蔡江陵人少而敬慎威儀素以戒範致稱神情敏悟鑒徹過人後遊學京師備貫羣典涅槃法華經摩天品並深索微隱思發言外因以脚疾西遊乃造徐州從僧淵更受成實當時獨步元宏聞風餐挹遣使徵請旣之平城大開講席宏致敬下筵親觀理味學徒遠至千有餘人大和十三年卒於魏國卽齊永明六年撰成實論疏八卷盛傳北土",
    "道慧代論": "姓王餘姚人寓居建業十一出家爲僧遠弟子止靈曜寺至年十四因讀廬山遠公集迺慨然歎曰恨有生之晚遂與友人智順泝流千里觀遠遺迹憩廬山西寺三年而還京師時王或辯三相義大聚學僧慧年十七便發問數番言語玄微詮牒有次衆咸奇之後受業於猛斌二法師講盛弘化猛講成實張融搆難猛稱疾令慧代之融以慧年少頗有輕心慧乘機挫銳言必詣理酬酢往還綽有餘裕善大乘明數論區別衆類爲章段焉褚澄謝超宗並相重慧也有母後捨宅爲福遠寺焉齊建元年中卒年三十一矣臨終取麈尾授友人智愔愔慟歎因以內棺中葬於鍾山之陽謝超宗爲立碑莊嚴寺復有玄趣僧達並以有學傳於世",
    "僧鍾聲聞": "姓孫魯郡人十六出家㞐貧履道至壽春導公見而奇之譙郡王鄴重其志操供四事後請講百論導往聽之迺謂人曰後生可畏真不虛矣鍾妙善成實涅槃十地後南遊京邑止于中興寺永明初魏使李道固來聘會於寺內帝以鍾有德聲酬對機據與固相論移時言無失厝日影小晚食過而止固曰何聲聞耶鍾曰應以聲聞得度者以爲名答後文慧竟陵文宣請具師戒永明七年卒年六十矣時曇纖曇遷僧表僧最僧敏僧達僧寶並善經論有名傳於世爲文宣王所敬迭興講序焉",
    "道盛對論": "道盛姓朱沛國人幼出家務學善涅槃維摩兼通周易始湘州宋明承風勑住京彭城寺謝超宗敬以師禮乃著述交論及生死本元源論後憩天保寺齊高祖勑代曇度爲僧主丹陽尹沈文季素奉黃老欲沙汰僧尼後於天保寺設會令陸修靜與盛對論盛旣理長詞氣雋發嘲謔往還靜意不獲申忽焉而退盛齊永明中卒春秋六十餘",
    "弘充問難": "涼州人少有志力通莊老解經律永明中過江止多寶寺善能問難先達多爲所屈後開法筵鋒鏑首起充旣思入玄微口辯天逸通疑釋滯無所間然每講法華十地聽者盈堂宋太宰江夏王義恭雅重之後宋明帝起湘宮寺勑充爲綱領時有法鮮亦聰哲有思力與充齊名充永明中卒七十二矣注文殊問菩提經及首楞嚴等",
    "智林瓌偉": "高昌人初出家爲亮公弟子幼而崇理負袟長安振錫江右博採羣典特善雜心及亮被擯林之藩隅化清海曲至明帝初勑詔入京靈基寺講說明二諦三宗不同林身長八尺天姿瓌雅登座震吼談吐若流後還高昌齊永明五年卒年七十九矣著二諦雜心記注十二門論",
    "法瑗豁達": "姓辛壟西人辛毗之後長兄源明仕魏爲尚書第二兄法授亦爲沙門解經論兼術數爲芮芮國師俸以三千戶瑗幼豁達俶儻殊羣路見貧寒輙脫衣爲惠初出家事涼州慧開開懿德通神時人謂得初果謂瑗曰汝情悟若此也必能綱總未化宜競力博聞無得獨善瑗乃入燕趙鄴洛遊學元嘉十五年還涼州又至建業依慧觀爲師篤志大乘傍尋墳典後之廬山修味禪觀後宋文徵請述頓悟義何尚之降歎未喪斯文等又勑爲南平王五戒師又勑爲湘宮寺法主帝自臨筵齊文慧又請居靈根寺大尉王儉門無雜交唯待瑗若師永明中卒年八十一矣法常智興並通經論常能劇談爲時匠所憚而性甚剛梗不偶人俗",
    "玄暢香水": "姓趙河西金城人少時家門爲胡虜所滅禍將及暢虜見目光外射免之往源州出家事玄高爲師高異之事必共議後之平城路由代郡上谷經幽冀以葱葉內鼻渡河以楊枝擊沙故虜騎不及達揚州洞曉經律深入禪要占記吉凶無不誠驗墳索子史多所該涉至於世技雜能罕不必備華嚴大部因暢講之宋文深敬後止荆州長沙寺舒手出香掌中流水人莫之測善畫宋末又之城都山立寺後齊武徵詔入京止靈根寺而卒年六十九矣永明二年十一月十六日窆于鍾山臨川獻王立碑汝南周顒製文矣",
    "僧遠挹帝": "姓皇渤海重合人其先避難至彼遠幼而樂道年十六欲出家父母不許蔬食懺誦曉夜不輟年十八方得入道時有沙門慧高才秀德茂聲蓋海岱遠從受法通明數論貫大小乘宋大明中至京遠年三十一青州孫秦寺講說聽者四百人王達才貴當時籍遠風素延止衆造寺遠周濟貧乏身無留財有玄紹比丘以金遺遠讓而不受見病爲侍宋孝王子鑾母亡造新安選遠居之後隱定林山何默周顒明僧紹吳苞張融皆投身接足諮其戒範後宋建平王以栖玄寺是先王經始請遠居之再三方許齊太祖入山尋遠遠辭疾足不下床太祖躬自降禮王子貴卿數往參候遠蔬食五十年澗飲二十載遊止法苑緬想人外高步山門蕭然物表齊永明二年正月卒于定林寺年七十一矣帝夢遠有善瑞勑葬立碑頌德王儉製文又法令慧泰並善經論繼遠名也",
    "僧慧官家": "姓皇甫本安定人高士謐之苗裔先人避難居襄陽世爲冠族慧少出家止荆州竹林寺禮曇順爲師順遠公弟子素有高譽慧伏膺以後專心義學至年二十五能講涅槃法華十住淨名雜心等性強記不煩都講文句辨析宣暢如流又善莊老宗炳劉虬並皆友善歎曰西夏法輪不絕其在慧公乎張暢請交齊初勑爲荆州僧主乘輿赴講人號禿頭官家與玄暢同時人謂黑衣二傑永明四年卒年七十九矣有慧敞亦志業貞正代慧爲僧主慧弟子僧岫亦以學顯名血疾而卒",
    "僧柔神迎": "姓陶丹陽人少而耿潔便有出塵之操年九歲隨叔遊學家世貧迫蔾藿不充而篤志彌堅履窮無改後出家爲弘稱弟子稱姓呂洛陽臨渭人學通經論聲譽夙章服膺以後便精勤戒品委曲禪慧方等衆經大小論部皆徹鑒玄源洞盡宗要年過弱冠便登講席一代名賓皆投身北面後東遊禺穴值慧基法師招講後入剡白山靈鷲寺敷經導學有士如林齊太祖業創之始世祖襲圖之日皆建立招提旁求義士以柔耆素有聞故徵書歲及文宣諸王再三招請乃至京止定林寺躬爲元匠四遠欽伏人神贊美文慧文宣並服膺入室柔秉德居宗當之弗讓常誓生安養後臨亡日身無餘患唯語弟子吾應去矣鋪席於地西向虔禮奄然而卒延興元年六十四矣葬於山南僧祐與柔少長山棲歲久預聞法味爲立碑墓所東莞劉勰製文有弟子僧紹亦貞正有學業時鍾山茅茨精舍有僧拔慧熙皆弱年英邁幼著高名並美業未就而相繼早卒拔撰七玄論今行於世矣",
    "慧基法華": "姓呂吳國人幼而神情雋逸機悟過人初禮祇桓寺慧義至年十五義異其神彩爲啟宋文求度出家文帝引見顧問允愜卽勑於祇桓寺爲設會出家聖駕親幸公卿悉集基旣棲志法門厲行精苦學兼昏曉解洞羣經後有西域僧伽跋摩弘贊禪律來遊宋境義乃令基入室後蔡州受戒跋摩謂基曰汝以道旺江東不須久留京邑於是四五年中歷遊講肆皆思探玄賾鑒徹幽疑提章比句灑溢終古義後亡資財百萬悉捨營福基後還止錢塘又適會稽尚學之徒追蹤問道後宋太宗徵迎稱疾後於寶林山立寺造普賢像周顒請講劉獻張融並申師禮司徒王宣欽風慕德訪以法華宗旨著法華義疏三卷後勑爲僧主掌任十城蓋東土僧正之始也齊建武三年卒年八十五矣何胤爲造碑文弟子僧行惠旭道恢並學業優深次第敷講慧諒接掌僧任諒亡慧永風姿瓌雅德行清嚴亦遊刃衆經慧深曇典並一代名僧有德者也",
    "慧次少雋": "姓尹冀州人初出家爲志欽弟子後過徐州僧法遷解貫當世欽乃付囑次隨欽至京口止竹林寺至十五隨遷還鼓城雖復年在息慈而志學無倦清鑒倫通超然孤拔至年十八解通經論名貫徐土迄稟具戒業操彌深頻講成實大明中之上都止於謝寺至宋季齊初歸德稍廣每講席一鋪道俗奔赴智藏僧旻法雲等皆幼年雋朗慧悟天發就次請業文慧文宣敬以師禮四事供給永明八年講百論至破塵品忽然從化五十七矣時謝寺僧寶僧智法珍僧響僧猛法寶慧調並一代英哲爲時論所宗矣",
    "慧隆詮表": "姓成陽平人少而居貧學無師友卓然自悟年二十六方出家十餘年中凝心佛法貫通衆典宋太始中出都止何園寺隆旣思徹詮表善於諸論乘機抗擬往必折關宋明帝請於相宮寺開講負囊問道八百餘人先舊滯義隆更顯發汝南周顒目之曰隆公蕭散森疏若霜下之松竹永明八年卒六十二時江西有智誕善經論與隆比德僧辨僧賢道慧法度並皆善經論矣",
    "僧宗妙辯": "姓嚴雍州馮翊人晉氏喪亂其先四世祖移居秦郡九歲爲瑗公弟子諮承慧業晚又受法於斌濟二法師善大涅槃及勝鬘維摩等每至講說聽者千人妙辨不窮應變無盡而在性放蕩亟越儀法得意便行不以爲礙守儉專節者咸有是非文慧太子將欲罪擯通夢有感敬焉魏主袁宏遙挹風德致書請講齊世祖不許外出講涅槃維摩勝鬘等近盈百遍又造太昌寺建武三年卒五十九矣法真法身慧令法出法最僧敬道文僧賢並善數論有名矣",
    "法安義少": "姓畢東平人魏司徒軌之後也七歲出家事白馬寺慧光爲師光幼而爽拔搏通內外多所參知安在息慈精神秀出張永請名公講問斌云京中有卓越年少不曰有沙彌道慧法安僧拔慧熙永卽要請令道慧覆涅槃安述佛性神色自若序寫無遺永間年幾慧答十九安十八永歎曰昔扶風朱勃年十二能讀書詠詩時人號才童今日二道人可曰義少於是顯譽京朝流名四遠迄至年滿專當法匠王僧虔出鎮湘州請往永明中還都講導不絕文宣王張融何胤劉繪劉巘等並服文義共重師友永泰元年卒於中興寺四十五矣著淨名十地義疏僧傳五卷又有敬遺光贊慧韜道宗亦皆善名當世學有所慕",
    "僧印法匠": "姓朱壽春人少而神思沈審安苦務學初遊彭城從曇度受三論度旣擅步一時四遠依集印稟味鑽研窮其幽奧後之廬山從慧龍諮受法華龍亦當世著名播於法旨印偏功構徹獨表新異於是東適京師止中興寺復陶思涅槃宋大明中徵君何默招僧大集請印爲法匠聽者七百司徒文宣王東海徐公孝嗣並挹敬風猷屢請講說印戒行清嚴稟性和穆舍怒安忍喜慍不彰偏以法華著意講二百五十二遍以齊永元元年卒年六十五",
    "法度二聖": "黃龍人少出家遊學北土備綜衆經而專以苦節成務宋末遊于京師高士齊郡明僧紹抗迹人外隱居瑯琊之𭗵山挹度清虞待以師友之敬及亡捨所居山爲棲霞寺請度居之先有寺地爲館住者輙死度後居之羣妖皆息經歲一人持名紙曰靳尚形都雅衛從亦嚴致敬言是山神住此山七百餘年神道有法物不得遷前住非真故死亦其命也法師道德謹奉所居兼受戒法凡祠斷殺後施錢一萬香燭刀子度爲設齋神解優之時號北山二聖皆爲齊竟陵王所重給以四事度常願生安養偏講無量壽經齊永元二年卒六十四矣弟子僧朗遼東人爲性廣學經律皆講華嚴三論最所偏功天子深重勑諸義士受業于山彭城慧開餘杭法開僧紹並善經論有名於世",
    "智秀神彩": "姓仇京兆人寓居建業幼而穎悟早有出家之心二親愛而不許密爲求婚將尅娶日秀乃方知走投蔣山靈曜寺出家具戒業操愈堅稟訪衆師搜檢新異精明經論諸筵一建王侯接駕負袟肩隨秀爲人細密神彩卓越思入玄微其文句幽隱並見拔釋天監初卒于冶城寺六十三矣又有僧若道乘並有名於世時審諸經論",
    "慧球抗衡": "姓馬扶風人世爲冠族年十六出家住荆州竹林寺禮道馨爲師稟承戒訓履行清潔後入湘州麓山專習禪道後與慧度入京又之彭城從僧淵受成實論至年三十二方還荆土專當法匠講集相繼學侶成羣荆楚之間終古稱最使西夏義僧得與京邑抗衡球之力也中興元年勑爲荆土僧主訓勗之功有譽當世天監三年卒春秋七十有四遺命露骸松下弟子不忍行也",
    "僧盛相愶": "姓何建業人少而神情聰敏加又志學翹勤遂大明數論兼善衆經爲時元匠又特精外典爲羣儒所憚故學館諸生常以盛公相愶天監中卒于靈曜寺五十餘矣時有宋熙寺法忻智敞法固僧護僧紹皆比德同譽敞善論經法固兼律並有名傳於世也",
    "智順威人": "姓徐瑯琊臨沂人年十五出家事鍾山延賢寺智度爲師少而聰穎篤志過人雖年在息慈而學功已積及受具戒秉禁無玼陶練衆經而獨步於涅槃成實講說徒衆常數百餘人嘗以事生非慮頗致坎折而貞素確然其徽無點齊竟陵文宣王特深禮異爲修冶城寺請順居之司空徐孝嗣亦崇其行解奉以師敬後庇嗣子酬亦不受得賊與食及錢而放後遊禹穴雲門寺法輪之盛復見江左順爲人虛靖恭恪形器若神風軌清嚴動無失厝故士庶瞻禮常有懼焉天監六年卒六十一矣初順之疾甚不食多日中後索飲弟子曇和以米半合和煮順咽而還吐索水洗澡汝和永出雲門執節如此臨終房內聞異香天花等立碑頌德袁昂製文慧舉爲墓誌著法事贊及受戒弘法等記",
    "慧亮非常": "姓徐其先東莞人晉亂避地于東萊亮年十二出家師青州道明法師義學之僧有名世表亮就業專精一聞無失及具戒之後便欲觀方弘化每惟訓育有本未能遠絕緣累明謂曰沙門去俗以宣通爲理豈可拘此愛網使吾道不通乎亮感悟因此客遊年二十一至京師居中興寺袁粲一見而異之粲後與明書曰頻見亮公非常人也比日聞所未聞不覺歲之將暮珠生合浦魏人取以照車璧在邯鄲秦王請以華國天下之寶當與天下共之非復上人貴州所宜專也自是學名稍盛等講說不絕竟陵文宣躬自到房請爲法匠亮不得已而起之八十四遍講大涅槃經成實論十遍勝鬘經四十二遍維摩二十遍大小品法華十地優婆塞戒無量壽首楞嚴遺教彌勒下生等各十遍黑白弟子三千餘人諮稟門徒常盈數百亮爲人神情爽拔俊氣雄逸及開章命句鋒辯縱橫天監八年勑亮撰涅槃疏十餘萬言上爲作序天監八年卒於靈味六十六墓鍾山之南立碑高爽製文周興嗣亦然刻於兩面弟子法雲又立碑僧戒僧寶並爲法匠寶善三玄也亮福德招感供施累積性不畜金皆散營福身歿之後房無遺物也",
    "法通絕倫": "姓褚河南陽翟人晉安東將軍揚州都督䂮之八世孫家世衣冠禮義相襲通幼而岐穎聰悟絕倫年十二出家遊學三藏專精方等大品法華年未登立便爲講匠學徒雲集後至京止莊嚴寺竟陵文宣王丞相文獻公王儉慕德頂禮謝舉陸果張孝秀並策步山門稟其戒法白黑弟子七千餘人晦跡鍾岳三十餘年坐禪誦念禮懺精志天監十一年九月二十一日有佛來迎索香湯洗浴竟叉手當胸日中而卒七十矣葬於寺南弟子靜深等立碑墓側謝舉蕭子雲並爲製文刻于兩面時定林上寺有沙彌聖進伏虎",
    "慧集慤實": "姓錢吳興於潛人年十八於會稽樂林山出家仍隨慧基法師受業爲性慤實言無華綺而學勤昏曉未嘗懈息後至京止招提寺遍歷衆師融治異說三藏方等並皆綜達毗曇一部獨步當時碩難堅疑並爲披釋海內學賓無不必至每一開講負袟千人僧旻法雲並名高一代並爲請益今上深相賞接天監十四年還至烏程遘疾而卒六十矣著毗曇大義疏十卷十餘萬言行于世矣",
    "曇斐淨名": "姓王會稽剡人少出家受業於惠基性聰敏素著領牒之稱其方等深經皆所綜達老莊儒墨頗亦披覽後東西稟訪備窮經誥之旨居于鄉邑法華寺講說相仍學徒成列斐神情爽發志用清玄故於小品淨名尤成獨步加又談吐蘊藉詞辯高華席上之風見重當世梁衡陽孝王元簡隱士廬江何胤皆挹徽猷招延講說吳國張融汝南周顒等並結知音以天監十七年卒于寺七十六矣其製作文詞亦頗行於世斐有譽江東勑爲十城僧主次有法藏亦以戒素見稱愛救生命興立像塔時餘姚縣明慶與斐同時姓鄭戒行嚴潔學業清美本事炎公又弘實弟子師資三業並見重東南上皎公著論夫至理無言等下續高僧義解篇",
    "法申成論": "姓呂任城人祖寓居青州中幼出家夙懷儒素廣學經論妙思獨遠彌歷年祀規空晝有日夜惆悵隱士平原明曇聊嘲之曰三陽在節明晨淑景何不飲美酒賦新詩而終日瞪視四壁百年俄頃那得成儒素以不答曰蓋是平生鄙好何論得失頃之大明成論譽美州鄉值宋太始初莊嚴寺法集勑請度江住安樂寺累當師匠道俗欽賞建元中親喪屏絕人事杜塞講說竟陵王蕭子良永明中請二十法師弘宣講授苦徵請辭不獲免當斯之盛無與友者兼又淳厚仁慧不出厲言安閑守素不狎人世天監二年卒七十四矣時道達慧命並以大學顯名達姓斐河東聞喜人住廣陵永福寺少以孝行知名亟濟危險道潤江濆永明中爲南袞州僧正在職廣潔雅有洽才罷任之日唯有故紙五束也慧命廣陵人住安樂寺開濟篤素以成實有名矣",
    "僧韶清澹": "姓王齊國高安人幼願拔俗弱年從志美姿容善舉止情性溫和韻調清雅專以毗曇擅業元徽之初始來皇邑住建元寺寬厚閑澹不接交遊宋季澆薄韶閑房自守狀若無人及齊氏開泰禮敬風猷白黑鑽仰講說頻仍後學知宗前修改觀毗曇一部化流海內諮聽之徒常有百數齊文慧及竟陵王蕭子良雅相欽禮清河崔慧親從北面諮承餘誨以天監三年卒于住寺五十八矣又法朗慧解知名法亮履行高潔言謔談笑不擇交友",
    "法護廉直": "姓張東平人以廉直居性不耐貪饕年始十三而善於艸隸其師道邕亦有清風撫其首曰觀汝意氣必能振發遺教及至受具父憂居喪四載不預法事禮畢宋孝建中住京建元寺雅好博古多講經論常以毗曇命家不尚流俗言摒去浮華從其學者百有餘人齊竟陵王總校玄釋定其虛實於法雲寺建豎義齋以護爲標領解釋膠結每無遺滯物益懷之遠有曠度不交榮俗凡所遊往必皆名輩侍中阮韜光祿阮晦中書侍郎周顒並虛心禮侍未嘗廢也自從天子至於侯伯不以一人遊狎皎然獨坐勗門徒無營苟利唯以經論仁義存懷天監六年卒六十九矣新安寺智遠天保寺僧達並以勤學有功振名於世等",
    "智忻不華": "姓潘丹陽建康人年七八歲世間近事經耳不忘因入栖靜寺正值上講聞十二因緣義生死輪轉無窮便慨然有離俗之志卽投審禪師出家初集節目近事具戒後便聽道猛成實四遍亭然獨悟與羣不同講說精悉四衆推服聽者八百人有來問難未畢酬答已罷乃名重海表齊太子延接行不苟合交不妄親有利造寺天監五年卒六十一矣葬于山墓也",
    "僧若博識": "莊嚴寺僧璩之兄子也璩以律行清嚴若少而廉靜十五出家住虎丘山精舍事師恭孝與人友善性好勤學住京冶城寺二十餘年經論通達僧俗器賞陸慧陸澄深相待接後返虎丘披文翫古茹菜不充單服不贍隨宜任運罕復經懷王斌守吳每延法集還都謂知己曰在都賴得若公言謔大忘衰老天監八年爲僧正普通元年卒七十矣有僧令若之兄也亦碩學知名少而雋警長益不退經律通明不永早世復有法度沈審不卒暴慧梵慧朗並以內外廣學朗肌貌霜潔目爲白朗屢講經頗入能列梵本吳人剛决強斷不事形名矣",
    "法寵延壽": "姓馮南陽冠軍人後因世難寓居海鹽少有絕俗之志二親愛而弗許須待求婚納妻半年捨家服道住興皇寺從道猛曇濟學成論二公雅相歎賞日夜辛勤不以寒暑動意吳郡張融與周顒書曰古人遺族故留兒女寵公絕塵如棄涕唾也後從長樂寺僧周學雜心勝鬘又莊嚴寺斌公處聽衆經採玄析奧妙盡深極高難所指罕不倒戈音吐蘊藉風神秀舉竟陵子良甚加禮遇選請名學委冶城寺智秀謂寵曰當此應對卿何如我曰先銳後拒非我不及卿詮名定實卿不及我秀有慚色正聖寺法願善達樊許謂寵曰年四十當死無可避唯有祈誠諸佛寵因引鏡見面有黑氣於是閉房禮懺晝夜不息年四十忽兩耳痛至夜四更外有人言君死已盡業矣耳痛換骨黑氣皆無後天保七年勑爲僧正帝重年臘勑常居坐首不呼其名號爲上座法師勑爲家僧賜人吏衣服四時不絕普通四年忽患風疾禮懺不絕五年三月十六日卒七十四矣皇上傷悼勑葬一切凶事天府供給又有沙門智果住海鹽光興寺清直平簡善諸術數又剡縣公車寺僧淑捃採衆師并爲己任思慮周廣雖有徵覈未盡其妙矣",
    "僧遷却掃": "姓樂襄陽人少出家進忠退儉早協州鄉晚遊都邑住靈根寺却掃一房淨若仙觀潔整衣服塵水不染從寶亮諮學經論文理通達吳平侯蕭昺亦遇之以禮天監十六年夏帝嘗夢沙門慧詡他日因法會遷問詡曰卿前夜何所道詡曰卿何忽問此而言氣甚厲遷抗聲曰我與卿同出西州俱爲沙門卿一時邀逢天接便欲凌駕儕黨我惟事佛視卿篾如也衆人滿坐詡有慚色其梗正皆類此也時普通四年卒春秋五十九矣",
    "僧旻幼言": "姓孫家于吳郡富春有吳開國大皇帝其先幼而能言七歲出家虎丘山寺僧迴弟子迴授與五經一聞能記精神洞出標羣獨秀每與同輩言謔以曲禮欲爲己任宋吏部侍郎張辨謂曰沙彌何姓家在何處旻曰貧道姓釋家于此山也辯甚異之特進張緒見而歎曰松柏雖小已有陵雲之氣由是顯譽十三隨迴出都住白馬寺僧多唱導爲業旻風韻清遠了不厝意十六迴亡禮畢安貧好學與法曇法開稟柔次遠亮四公經論不避寒暑大明數論義無擁滯竟陵深相敬重二十六永明中講成實先輩高視衣冠輻凑坐皆重膝竟日無倦皆仰之如日月四衆澄眸如入禪定其爲道俗所推如此時人歎曰析部磐隱通古無例條貫始終受者易悟聽者千人九部五時若指諸掌梁天監六年勑注般若大通八年卒六十一矣隱士阬孝緒爲墓誌弟子智學慧慶立碑二皇太子湘東王爲文徵士何胤立碑製文旻在日講先依道安法式請大衆先念觀音經一遍所著論疏雜集百有餘卷四聲指歸詩譜决疑等",
    "法雲英秀": "姓周義興陽羨人晉平西將軍處之七世母吳氏初產在艸見雲氣滿室因以名之七歲出家事莊嚴寺成玄爲弟子而雋朗英秀年二十三便當法匠與旻等年臘齊名年三十建武四年於妙音寺講法華經淨名經學徒海凑四衆盈堂雲曾觀長樂寺法調講出而顧曰振旦天子之都衣冠之富動靜威儀勿易爲也前後法師或有詞無義或有義無詞或俱有俱無及雲自講機辯若疾風應變如行雨講經之妙獨步當時齊中書周顒王融劉繪東莞徐孝嗣等一代名貴並投莫逆之交母憂至孝毀瘠僧旻曰聖人制禮賢者俯就不賢者企及毀不滅性梁天監年勑召未曾不令雲先入雲撰成實義疏四十科四十二卷勑三遍講義學充堂勑吏力備足又禮爲家僧普通六年勑爲大僧正大通三年三月二十七日卒六十三矣三宮悲惜爲之流慟勑給東園祕器凡百喪事從其王府太子中庶王筠作銘誌弟子立碑簫繹制文講曾感天花如雪也",
    "慧澄貞苦": "姓蘭番禺高要人十四出家依道達住隨喜寺而在性貞苦本素齋戒魚肉葷辛畢世未視後至京從旻以申北面且經且律十餘年中鉤深索隱猶晦迹下筵而名聞日遠桂陽王蕭象聞風欽悅出鎮南岳請澄同行瀟湘道俗重增歸敬普通四年歸鄉七衆屯結其會如林贊請法施五載法利無限大通元年五十二卒後有慧略法生慧武等皆從僧旻受學朗居貧好學博達多通巧於傳述略聰明雋警宣講有則生尋訪異聞博述經論武振揚文義省約不繁矣",
    "法令寡欲": "姓董未詳何人家遭世禍因寓建康少出家住定林上寺立操貞堅廉和寡欲博覽經論多所通達善涅槃大小品尤精法華阿毗曇心登師子座發無畏辯先標綱要却派枝流言約旨遠馳名京學後歸山誦大品一部用袪封滯清淨調和隨從梵行足不下山三十載葷辛不食弊衣畢世天監五年卒六十九矣復有慧泰慧纂並有學聞泰克己修身篤勤禪習偏能譚授纂心性清卒不事形骸貞實抱素雅有國士之器矣",
    "智藏吞星": "姓顧吳郡人少傅曜之八世高祖彭年司農卿曾祖淳錢唐令祖瑤之員外郎父映奉朝請早亡其母夢出繞吳城一匝密雲四布而天中開明衆星墜地取而吞之因有娠焉及生藏也少而聰敏常懷退讓果食衣服爰及威儀皆新華先讓而取處末由此擊譽鄉閭敬而尚重年十六代宋明帝出家以泰初六年勑住興皇寺事僧祐或遇師疾師食卽食不食亦止自是戒德堅明學通奧旨衆所知識柔次二公歎揖齊太尉文憲王深懷欽悅相者曰藏年三十一矣藏乃竭誠課般若經感其神告延至六十後僧正不了帝欲自主僧正勑令署名已遍至藏曰佛法大海非俗人所知以筆轢之武帝亦不介意拒懷万乘季代一人後藏與帝抗論白衣僧正方寢帝歎藏爲大丈夫勑於彭城寺講成實又勑於慧輪殿講般若經又天監末作大懺會捨所有物唯留衣竿謝幾戲曰留此猶有意耶藏曰此身在意何能盡後居開善帝頻徵詔託疾不行後因遘疾帝宣醫侯自製願文普通三年九月十五日卒六十五矣勑葬獨龍山太守蕭機製文立碑湘東王繹製銘太子陳郡殷鈞爲墓誌藏著略毗曇疏",
    "慧超神光": "姓廉趙州平陽人中原喪亂避難朝哥初生之夕神光照室幼而簡靜八歲出家從臨蕃縣建安寺慧通通素無業術立行專樸超直心奉事外聽諸講寒暑不辭有異僧來見超異之曰此人若不爲五衆之傑則爲八州刺史兼敘神光之瑞如符契焉後廣採衆經兼明數論並盡其深義明若貫珠吏部謝籥每歎曰君子也又善艸隸袁許占相梁武別勑請爲僧正戒德內修威儀外潔凡在緇侶咸稟成訓賜羊車健部衣服偏令以般若化道感神人聚聽天監年帝請爲家僧禮問殊積超形過八尺腰帶十圍慍喜不現普通七年五月十六日卒學徒奔起凡厥喪事出皆天府門人立碑湘東王繹陳郡謝幾卿各爲文俱鐫墓所矣",
    "慧約王師": "字德素姓樓東陽烏傷人祖世蟬聯東南冠族有占瑩墓者云後世當有苦行得道者爲帝王師母劉氏夢大人擎金像令吞見紫光繞身因而有孕便覺精神爽發思理明悟及生誕之日光香滿室身白如雪時俗因名靈粲故風鑒貞簡神志凝靜撫塵之歲有異凡童惟聚沙爲佛塔累石爲高座七歲入學備窮經史見傷蠶蠒不服縑纊見獵化之感鹿隨逐世奉黃老不聞佛法忽值一僧訪以至教彼舉手指剡中佛法甚盛見已尋失方悟神人十二之剡多究經典宋太始四年辭親剪髮年十七事慧靜靜宋代僧望之首顏延何尚之所重竟陵王作鎮禹穴深相歎屬時有智秀曇纖慧次並名重當鋒同集王座約旣後至年夏未隆王便斂躬盡敬衆咸不悅王曰此上人方爲釋門領袖豈今日而相待耶剡令周顒側席加禮文簡公褚淵太尉文憲公王儉佐命一期功高百代並欽風味道約後梁武禮爲菩薩戒師後受戒者凡四萬八千人乃至孔雀亦慕其法等大同元年九月現疾而臥右脅而化年八十四所乘青牛吼淚不息勑葬立碑王筠爲文",
    "曇鸞天門": "雁門人家近五臺山神迹靈恠逸于民聽時未志學便往尋焉備覿遺蹤心神歡悅便卽出家內外經籍具陶文理而於四論佛性彌所窮研後至泰陵汾州故墟入城東門上望忽見天門洞開六欲階位上下重複歷然齊覩後往江南訪陶隱居求長生術然後著經論恐不終也梁大通中至所司奏帝帝勑令引入從千迷道至重雲殿帝先於道却坐繩床衣以袈裟覆以衲帽鸞至殿前見無承對者殿有法座直昇豎佛性義三命帝曰佛性義深略有疑賜問帝却衲帽因以數問往復曰今日向晚明須相見鸞從座直出二十餘門一無錯誤帝歎無迷於道明旦入太極殿帝降階禮接問來意欲過江訪陶隱居授得仙方十卷遠以相酬賷經至洛見菩提流支曰是何言歟縱得不死未出三界授與觀經尋卽頂受焚其仙經恐後誤衆魏主見之因爲神鸞今汵州北有鸞公嵒在焉六十七卒幡花來迎也著作論曰調氣王邵注之撰禮淨土十二偈續龍樹偈安樂集兩卷廣流於世自號魏玄簡大士",
    "慧韶請講": "姓陳穎川人太丘之後也後居丹陽性恬虛寡欲沈毅少言童幼早孤依兄而長悌友之至聞於閭閻十二厭世出家具戒便遊荆揚聽旻公講成論兩遍略盡又聽藏法師講又聽綽公講咸謂穿鑿有神武陵王出鎮蜀國命詔同往以化彼俗至蜀諸寺講於龍淵寺見一神青衣致敬曰願法師常在此講當相擁衛言訖而隱自後講筵莫斯爲盛請掌僧務苦辭不受性不乘騎貴勝請命自策杖戴笠非時漿飲故絕生常天監年七月三日卒也年五十四矣成都民應始豐病卒還蘇及安浦寺𡰱等並見閻王禮韶已生天等",
    "慧皎高僧": "會稽上虞人學通內外博訓經律住嘉祥寺春夏弘法秋冬著述涅槃經十卷疏梵網經疏高僧傳十四卷江表亦有裴子野高僧傳十卷皎公後不測所終野傳言省約矣",
    "慧辯擎錫": "姓田范陽人有別記云著衲擎杖入於母胎天性疎朗才術高世雖曰耳聾及對孝文不爽帝旨開釋封滯是所長也道光河洛有經八十卷號大法尊王辨知是僞焚之後欲廣注藏經以開釋教筆致架上被鳥銜將見斯異徵遂寢斯作但注維摩勝鬘金剛般若小乘義章六卷大乘義五十卷行世也弟子曇永亡名二人永潛遁自守隱黃龍山撰搜神論文筆雄健負才傲俗辨杖之徙於黃龍初無恨想而晨夕遙禮之",
    "道登賓禮": "姓苪東莞人聰警異倫殊有信力聞徐州有僧藥雅明經論挾策從之研綜涅槃法華勝鬘又從僧淵學成實年過知命譽動魏都北土宗之徵請與同學法度同往到雒陽君臣僧尼莫不賓禮僞主邀登昆季策授榮爵以其本姓不華改苪爲耐講說之盛四時不輟趣恆岳以息浮競學侶追隨相仍山舍講授終報德寺八十五卒景明年也",
    "僧密弘量": "樂安人曾未勝衣便從剪落幼而易悟情解過人年至十六學友如林更相開導欲廣視聽師弗之許也因潛出往道明法師受業一二年中聲華負海泰始之初渡江住莊嚴寺器望凝練風儀峻雅五衆宗推七貴敬異深沈詳正不以利害嬰心雖復同居未有測其量者專講成實天監四年卒於江北春秋七十三矣",
    "曇准味道": "姓張魏郡湯陰人住昌樂王寺出家師智誕受業鑽研之勤衆有弗及處靜味道無風塵之志善涅槃法華聞諸伊洛齊竟陵王廣延勝道盛興講說准遂南渡止湘宮寺採聽談論次公見而歎曰此北道人非直美容止善言笑烈亮恢廓雅有器度至於言論深有情致齊臨川王蕭映長沙王蕭晃厚相欽禮廬江何點彭城劉繪並到房接足申其戒誥講揚相繼成其業者二百餘人天監十四年卒春秋七十有七復有智深聰慧博識經論有功天子王侯多所賓接性好直言無所推居每商略不平由是坎壈弘宣等也",
    "道超疚心": "姓陸吳郡吳人吳丞相敬風之後六世孫也祖昭尚書金部父遵散騎侍郎超少以勤篤知名與同縣慧安早投莫逆俱遊上京共契請業時旻法師住靈基寺因共聽法珍成論後聽旻講輟寢忘味以夜續晝每打髀歎曰爲漠漠生肇笑人又聞龍光僧整始就講說彌復勇歎曰可無七尺何事在於人後惆悵疚心因自懺悔求佛菩薩加威令其慧悟如僧旻也勤劬苦志有頃洞徹獨笑言無價寶珠今我已得及至講說解析疑伏獨處一房內外墳典常擁膝前而手不釋卷加以塵埃滿室蟋蟀鳴壁不復苦中書郎張率曰蟋蟀鳴壁聒耳塵土埋膝安能對此而無忤耶曰時聞此聲足代簫管塵隨風來我無暇拂致忤名賓爲過多矣時人高其傲達年三十六天監三年卒復有慧安住湘宮寺亦善經論三十二卒楊輦同哀矣",
    "僧喬苦節": "姓華吳興東遷人出家住龍光寺與僧整寶淵慧濟慧紹請旻公講於是終晨竟夜一心諮求布被單衣饘粥糊口茹菜充飢不以貧寒變節但自勤維日不足研精奧粹理悟深明三四年間經論通達後旻還莊嚴龍光慧生問曰諸少並得成器勝負可得聞耶旻曰喬公儒雅清靈履今用古釣深索隱善能讎較整公精勤經論博綜有敘淵公不無神明而心性偏激久從異集無以測其多少濟公神識清審經素有功論文未熟紹公情性知理篤有志行喬年三十六卒生公本住湘州寺學明數論頻御法座少秉高操",
    "慧開虛蕩": "姓袁吳郡海鹽人幼出家爲宣武寺寵公弟子學毗曇成實建武中遊止上京聽道林寺藏旻二公講經耳不忘多從酒肆博弈自娛機捷無對人間席上納其詞也後忽割略前習專功名教處衆演教咸慶新聞解名析理應變無窮雖逢剠敵巧談罕有折其角者謝諒出守豫章迎請講說厚加䞋遺還未達都分散已盡晉安太守劉業餉錢二萬卽贍寒餧不終一月立性虛蕩不畜貲財天監六年卒三十九矣有曇雋貫通衆經兼勤禮誦同一風素寒熱彌盛侍中王慈司徒江革並相敬慕",
    "明徹慕安": "姓夏吳郡錢塘人六歲喪父仍願出家住上虞王園寺遇客讀道安傳聞安少孤歔欷嗚咽又聞弘法撫髀歎曰可不爾乎自是務學功不弃日會稽孔佳見而歎曰當成名器後從僧祐學十誦住楊都建初寺後歷採衆師備嘗深義又師旻公成業齊太傅蕭穎胄出鎮荆州攜遊七澤請於內第開講天監初返都武帝以家僧資給每侍御筵對揚奧密皇儲賞接特加殊禮未有恩渥如此之隆徹後遇疾帝自慰問將卒進遺表帝與內外樞揆一時慟絕以呈徹表勑有批答帝爲設三百僧齋普通三年十二月七日卒勑給東園祕器令葬主者監護有崇重焉",
    "法開决列": "姓俞吳興餘杭人稚年出家住北倉寺爲曇貞弟子貞清素澄嚴殊有解行開少貧衣食粗弊同學曇誕家富雖學不及開乃相輕忽開懷决列乃負袟西遊後從柔次二公學成實論業旣優精解無礙滯當其鋒者罕不結舌吏部王峻永嘉太守丘墀皆揖敬推賞後還餘杭先陵駕者望風飲氣講筵相接道俗歎服時有藏法師講成論開至豎義數番藏曰開法師語論已多自可去矣吾欲入文開曰釋迦說法多寶踊現法師指南命衆而遣客何耶藏有慚色普通四年卒春秋六十五矣",
    "道宗固窮": "荆州江陵人早年離俗住瓦官寺情性真直不務馳競目不妄矚口不狂言修身潔己動靜有度學無常師終日寢處卷軸而已清談高論聽者忘疲衣裳麁弊飲食疎儉南遊嶺表其道大行已以死自誓誘化不息年五十餘卒於彼土復有法敞住延賢寺少研經論長多講說齊末歲儉固窮守道清貧馳務不競貪積天監初西遊陸海東歸荆楚弘化宣道有功矣",
    "法貞總持": "不測氏族渤海東莞人九歲出家雋秀之聲不齊凡類住魏洛之廣德寺爲道記弟子年十一通法華經意所不解隨迷造問記曰後來總持者其在爾乎至長善成實卓犖標奇在於伊洛無所推下與僧建齊名時語曰建爲文句無前貞入玄微獨步貞與建爲義會友道俗斯附聽衆千人隨得襯施造像千軀分布供養王元懌王元悅並折腰頂禮咨奉戒訓貞後與建南遊建業貞普通二年卒六十一矣僧建清河人沙彌之時慧俊出類長成好談名理與慧聰道寂法貞同師道記少長相攜窮研數論遂明五聚解冠一方常日講衆恆溢千人碩學通方悅其新致造筵談賞以繼晝夜魏高陽王元邕深相延請後南遊京武帝好論義旨勑集學僧於樂受殿以次立義等慧聰立心閑豫解行遠聞道寂博習多通雅傳師業並終魏土矣",
    "寶淵弘通": "姓陳巴西䦘中人年二十三於成都出家居天宮寺欲學成實爲弘通之主齊建武元年下都住龍光寺從僧旻稟受五戒經涉五載義頗染神旻曰此君任性雋警智慮過人若值通人優接當成一代名士若不遇時不得其死後從智藏改聽先業後廣寫義疏南歸論筵頻建聽衆數百自重名行少賓知己普通七年卒六十一矣復有法文法度法護道興並廣學矣",
    "僧詢覆述": "姓明太子中庶山賓之兄子年始入禮賞德好學聽山賓共客談論追領往復了無漏失賓撫其首曰今使吾門不墜者其在爾乎奉伯父也篤信大法知子聰雋可期神洞幽冥長濟愛海年十二令出家爲奉誠寺僧辯律師弟子辯性廉直戒品冰嚴好仁履信精進勇勵常講十誦後住冶城寺持操高上辛勤好學從光宅寺法雲諮稟經論歷耳不忘經目必憶常能覆述有如瓶瀉時人嘉其清辯白黑重其無倦凡所聽聞悉爲注記雖無大才而彌綸深極同學門友莫不傳寫天監十六年卒三十五矣時有道遠海陵人並從法雲受業經論洽聞博綜有序",
    "慧超瑚璉": "姓王太原人永嘉之亂寓居襄陽七歲出家住檀溪寺爲慧景弟子景清坦平簡雅有器局普通之初總州僧正以節儉有聞超幼而清悟容止詳正進趣合度事景一年以衆誼雜依僧崇禪師習學定業十二又學通三玄齊永明中竟陵王請智秀隨方講授超乃隨之同流服其領會後受具足戒誦戒不盈二日聽律未周兩遍皆識文知義鏡其纖密又從智藏採習經論藏歎成美器多與同遊又從慧集聽律纔得數遍集歎曰不謂冰寒於水武帝勑超爲壽光學士器可瑚璉成康王欽敬戒德還都續講聽徒二百四時習業普通七年卒五十二矣",
    "真玉心明": "姓董青州益都人生而無目其母哀不及仕年七歲教彈琵琶天情俊悟聆察若經不盈旬日便洞音曲後因有講母攜玉至會一聞忻領曰若恆預聽終作法師母聞乃喜日將赴講無間風雨必期相續包略詞旨氣攝當鋒年將仕室振名海岱後遭母憂捨法還家廬於墓側哀毀過禮茹菜奉齋伏凶五年持操野宿服闋附道修整前業覽卷便講無所疑滯徒侶歸焉齊天保中文宣皇帝盛弘講席玉最爲首一往復者十年不忘學士百千人日對行往了知心性常願生安養後聞東方淨蓮花佛國乃願往生後以所有物付弟子布薩後臥神氣如常午際皆見香雲東方來充塞庭宇空中出聲有如贊唄足漸而冷口亦誦念少時而卒十日之後香氣不息大衆哀仰如臨雙樹門人葬焉",
    "僧遷天辯": "姓嚴吳郡人孝敬夙彰侍中王錫見而異焉事鍾山寺道則爲師後遊談講肄縱辨天垂曾難招提寺僧慧琰禪品義天辨間出座中嗟楊琰遂改業梁高有勑集諸義學乃慧辯如流帝乃嘉歎仍降家僧之禮帝製勝鬘經義疏頒壽光殿諸僧遷深窮理窟奉詔敷宣皇儲尚書何敬容等並請論擊道俗忻洽天保十二年四月十七日卒七十九矣葬於江陵中華北山曾感普賢摩頂講涅槃大品十八部經各數十遍皆製義疏流于後學梁武帝法名等觀自云北面歸依時移二紀擁經問道十有三年終識苦空功由善導况乎福田五世師資兩葉仁旣厚矣義實深焉遂刊碑墳隴述德如左焉",
    "洪偃文章": "姓謝會稽山陰人祖茂恭和凝慎不交世俗父藏博綜經史善屬文藻梁陽王聞而器之引爲僚友偃風神穎邁弱齡悟道晝續經論夜諷詩書良晨華景未嘗廢學後遊京邑值龍光寺綽法師開講委心受業二三年中便盡幽奧闡揚成論舉厝閑雅詞吐抑揚稽疑了義橫經荷笈虛往實歸又善艸隸見稱時俗貌義詩書號爲四絕當時英傑皆推賞之梁太宗愛其雋秀欲令還俗執志不迴會武帝發講重雲賜問抗言高論精理入神帝歎久之莫不矚目偃形止自若神守如初僉服其量也及引進後堂加其禮後杖策而歸若耶雲門寺天嘉五年卒六十一矣文章十卷太建年學士何雋上之乃勑封於祕閣也",
    "慧朗超羣": "姓周徐州沛郡人託生之始母劉氏夢見神人乘樓殿入臆意言身與空等旣而覺悟四體輕靈有異恆日五辛諸物因此悉斷朗在髫齔卓異凡童孝敬純備志操貞立家雄六郡氣蓋三邊少習軍旅經行陣惟曰兵者凶器身苦之因欲海邪林安能覺者年二十一梁大通二年於青州入道後遊學楊都當時譽動神幾藝高學衆解玄測微世所嘉尚又於止觀寺詮法師所學智度中百花嚴大品於是彌綸藏部探賾玄微義吐精新詞含華冠專門強學課篤形心可謂師功之倍永定二年奉勑入京住興皇寺講筵相續常衆千餘傳前經論各二十餘遍太建十三年遷神年七十五矣寶誌神僧天監十年曾記興皇當有青衣開士僧弘大乘朗服青衲",
    "慧勇菩薩": "姓桓譙國龍亢人祖法式尚書外兵錢唐令因此遁跡虎丘山後乃寓居吳縣東鄉桓里父獻弱齡早世母張氏嘗夢身登佛塔獲二金菩薩俄育二男並幼而入道長則慧聰勇卽次也初出家楊都靈曜寺後隨方受業不事專門又從淨衆寺峯律師學十誦有僧綽法寵並道秀城中聲高梵表服膺座右受宗成實至年三十法輪便轉講論五十遍後梁室不寧乃之攝山依詮受學忽有異人授勇竹如意漆函盛三論一部天嘉五年文皇請講於太拯殿百辟具陳七衆咸萃景仰之輩觀風繼踵遊息之侶附影成羣自此聲名籍甚矣住大禪衆寺十有八年及造講堂不日而就至德元年五月二十八日遘疾而卒六十九矣講花嚴經涅槃大品方等各二十遍智論中百十二門論各三十五遍餘有法華思益等不記又早捨親愛弱年貞苦文章聲辯時所高之實象教之棟梁精義之林藪立碑江總作文矣",
    "寶瓊龍文": "姓徐東莞人避難後居毗陵曲阿縣祖邕齊右軍父僧達梁臨川王諮議並高器局崇遵儒素瓊潔閏山水峯瀾早被身長七尺五寸背甲龍文口三十九齒異相奇挺疎秀風彩蘊藉威容少鄙冠裳便欣毳服幼年出俗事沙門法通師歎道器受具後聽南潤寺仙法師講研精數論名解暎徹洞殫義窟仙嘗探瓊私記三復嗟賞後於高座普勸寫之自爾門徒咸傳此疏五夏便爲法主梁武選楊名德簡在帝心爰降綸紱入壽光殿後思鄉之建安寺老幼歎云白龍出現又目爲白瓊焉講成實僧正慧令切難聯環瓊乃徐揚拂麈尾從容而對梁祖年暮惟事薰修臣下偃風清言扇俗縉紳學者必兼文義所以屢開理教維摩涅槃道被下筵德飛上席解賾利齒木舌鋒牙畟塞駢羅煙隨霧涌亦有明玉豐貂紆青挹紫車馬溢於寺衢衣簪滿於法座斯感物之盛罕有加也至德二年三月二十日卒八十一矣勑葬鍾山之陽講成實九十一遍撰玄義二十卷文疏十六卷講涅槃三十九遍製疏十三卷維摩等",
    "警韶舌相": "姓顏會稽上虞人學年入道事叔僧廣以爲師廣律行貞嚴當時領袖初韶遊都聽講便能清論年登冠肇還鄉具戒護持奉信如擎油鉢有僧道林請留鄉土夢韶舌相廣長表大弘法化旻公遺緒也次稟于僧綽探習三藏廣綜衆家年二十二講大品至年三十九爲建元寺講主真諦歎曰吾遊外國罕復值斯人陳武定天皇嗣業勑請戒範承仰優禮彌隆天嘉四年曹藻等連狀請韶長講十有餘年乃至累講後自慕山林精於禪味十有餘載至德元年十月十一日日中時右脅而臥神慮澄然卒於開善寺年七十六矣講成論五十篇涅槃三十大品四十金光明三十維摩等不記",
    "安廩入神": "姓秦晉中書令靖之第七世也寓居江陰利成縣考正妙思滔玄入心屆寂乃製入神書一首洞曆三卷青烏之道莫不傳芳廩幼而聰穎獨悟不羣十三偏艱孝知遠近斷水骨立無間涕零古人有言知子父也乃攝以典教業遂多通而性好老莊早達經史又善太一并解孫吳才藝有功文武清播仍欲披榛問隱蓽門閨竇而虛懷機發體悟真權年二十五啟勑出家遊方尋道北詣魏國於容公處採尋經論又聽嵩少林光公十地一聞領解頓盡言前並畢中意又受禪法悉究玄門在魏十二年講四分二十遍至梁泰清元年始歸彭沛武帝敬供相接勑住天安講華嚴經至陳永定請入內殿手傳香火接足盡虔長承戒範勑住祗閣寺世祖文皇又請入昭德殿講法孝宣御曆又於華林園北面受道至德年遘疾奄化皇心惻悼賻贈有加年七十七",
    "慧布靈梗": "姓郝廣陵人少懷遠操性度靈梗年十五時願領五千清平宼塞十六兄亡悟世非常辭親出俗不許二十一方遂其願入楊都建初寺瓊法師所聽成實論又聽攝山僧詮大乘海嶽聽開三論學徒數百翹楚一期至於洞達清玄妙知論旨者皆無與尚時號得意布詮公四友所謂四句朗領悟辨文章勇得意布又遇可禪師深悟其理後寫章疏六馱還江表也後遇思禪師與論大義不覺食息思以鐵如意打案曰萬里空矣無此智者座中千餘人同聲歎悅又與邈禪師同聲三日不絕邈歎慧悟時遇歲飢無食四日有人遺飯微有少肉布終不食常願生邊地無三寶處與佛爲使陳禎明元年十月二十三日卒于棲霞寺手屈三指雖申還屈未終間大地連動七日太史奏得道人入滅也終時諸天來迎矣",
    "亡名守真": "姓宋南都人本名闕也世襲衣冠稱爲望族弱齡遁世永絕妻孥吟嘯丘壑任懷遊處事梁元帝深見禮待有製新文帝多稱述而恭慎慈敬謙靜爲心每從容御筵賜問優異及梁曆不緒潛志玄門投兌禪師脫落塵累蜀國公宇文雋重之後齊王亦敬又爲夏州三藏朝省以名文翰可觀元非玄侶而冥德設世將徵拔之測其器宇有經國之量朝省總議或以威恩加之或以精異轉之名雅量卓然曾無易節大冢宰宇文護有書請之名答云羸病一僧獨流荒裔無罪可罰無能可使又列十嘆息多不可錄後達成陽貴勝奉迎著寶人銘後不知所終有弟子僧琨姓王沈審善音調爲隋二十五衆讀經主撰論場三十卷若一覽俱閱百家名著至道論淳德論遺執是非論影喻論修空論不殺論並文多清素語恆勸善存質",
    "道寵索水": "姓張俗名賓高齊元魏之際國學大儒連邦所貴時賓年將壯室領徒三千人至趙州元氏縣堰角寺從沙彌求水持水問具幾塵方可飲之賓旣素不內涉罔然無對乃以水澆賓面謂從屬曰非以水辱我直顯佛法難思吾今投心此道宜各散矣卽於寺出家三年歷試以賓聰明不拘常制便與受具卽入西山廣尋藏部慨歎晚知寵後詣流支乃授十地曲教三冬隨文出疏卽而開學聲唱高廣鄴下榮推時朝宰魏收邢才楊休之等昔學於寵又師敬焉遂以奏聞日賜黃金二兩盡於身世千人受法其中高者僧休法繼誕禮罕宜儒果等勒那三藏與流教化後有南北三宗焉",
    "慧嵩生知": "高昌人其國本沮渠涼王之後故皆通華夏文軌焉嵩少出家聰悟敏捷開卷尋義潛蘊玄肆由翫雜心爲國所重兄爲博士王侯推崇雅重儒林未欽佛理令嵩返俗嵩曰腐儒小智同諸糟粕餘何可論兄以易林問之嵩不讀俗典執卷乃挺出前聞兄雖異之殊不信佛法之博要嵩以毗曇一偈比令解之兩月不通而加妄釋嵩略爲釋冷然領悟遂大崇信又聽智遊成實後高昌王徵請不赴遂夷嵩三族高齊上統雅相見重以天保年卒於徐沛",
    "僧範悟解": "姓李平鄉人幼學羣書年二十三備通流略至於七曜九章天文算術諮無再悟徒侶方千指掌解頤誇矜折角時人語曰相州李洪範解徹深義鄴下張賓領悟無遺年二十九因聞講涅槃經開悟神府理思兼通乃知佛經之祕極遂投鄴城僧始出家初學涅槃頓盡其致又從洛下獻公聽法華經講於齊魏法筵一舉聽衆千人大儒徐遵李頂等一對信於言前授以菩薩戒法講華嚴維摩各有疏記及十地勝鬘等感鴈雀來聽有僧毀範被神打死外寺聽戒索論義感神打之由是始終說戒不曾附欲天保六年三月二日卒八十矣",
    "曇遵再悟": "姓程河北人少厭世網投法出家而容色盛美恐染淨而還俗焉魏擢爲員外年二十三復請光公爲其師保光以舊事捨而不度遵跪啟曰今沒命歸依遠崇至化如不允副必從邪見壞及三寶光審其情卽度受具因從稟學功踰一紀大乘頓教法界心原並披析義理挺超時匠化行洛下流衍齊楚晉魏燕趙通傳道務攝治相襲丞拯王肱貴重傾心年七十餘舉爲國都尋轉爲統後少覺有疾便坐誦維摩勝鬘了命終卒於鄴下年八十五矣初遵賦志清高無爲立性形無妄涉口不談俗聞師哀墜床吐血矣",
    "慧順居士": "姓崔齊侍中崔光之弟少愛儒宗統知雅趣長厭塵網爲居士焉初聽涅槃略無遺義後聞都下光律師廣涉大乘文無不曉投往出家年二十五纂修十地見融陶冶後講十地華嚴維摩並立疏記乃歸鄉講衆每千餘精誠之嚮廣流東夏齊趙瀛冀承稟其風僕射祖孝徵欽尚厥德奏爲國都七十二卒於鄴下總持順族胄菁華言誠世模範慧解騰譽事義沈深而志存順法不局一方衣略鮮華食無兼味受施尋散情闕愛憎形寄住緣未依夏臘進止在益不顧已損言行適時不與物諍故傳者具書不敢遺其事行者矣",
    "道憑四千": "姓韓平恩人十二出家投貴鄉邵寺初誦維摩經思歷覺日計四千四百言一聞無忘乃通數部後學涅槃略觀遠節復尋成實初聽半文便竪大義聰明之譽無羨昔人致使遐邇聞風咸思頂謁趙魏傳燈之美罕有斯焉講地論涅槃華嚴四分覽卷便講目不尋文開塞任情吐納清爽洞會筌旨有若證焉故京語曰憑公法相上公文句一代希寶斯言信矣時人以其口辯方於身子天保十年三月七日卒於鄴西南寶山寺七十二矣將終前大鐘兩口小觸而破致使終時光明滿室異香充庭衆咸見之憑經律遞講福智雙習勢貴豪家全無遊止乞食自資少所恆習袒肩洗淨老而彌固脛臂無服生死齊焉兼以心緣口授杜於文相者古今絕之",
    "靈詢刪要": "姓傅漁陽人少年入道學成實論并涅槃經窮其論府制刪要兩卷注而釋之盛行於世後師光公十有餘年纖旨祕教被知通塞獨善維摩漳鄴燕趙化沾四衆頗愛篇什文筆之華時所推舉美容貌善風儀詞辯雅淨聽者無撓初爲國都魏末爲并州僧統齊初卒於晉陽時六十九矣",
    "法上大統": "姓劉朝歌人五歲入學七日通經章六歲隨叔寺中觀戲情無皷舞但禮佛讚經而聲氣爽拔衆人奔遶傾渴觀聽年八歲略覽經詰薄盡其理九歲得涅槃經披而誦之卽生厭世十二投道藥禪師出家棲遑問道神氣高爽照曉詞諭所在推之咸謂聖沙彌之林慮胡山寺誦維摩法華經兩旬俱度入洛博採名聞伊洛年暨學歲創講法華酬疑難無不歎服善機問好徵覆決通非據昌言勝負而形色非美故時人語曰黑沙彌若來高座逢災後投光師受具十地地持楞伽涅槃並著文疏又善算數時人語曰京師拯望道場法上斯言允矣年四十遊化懷衛大將軍高澄奏入在鄴徵言一皷衆侶雲屯故魏齊二代立爲上統僧尼二百餘萬將領四十年爲帝戒師文宣布髮於地令踏焉天保二年又下詔曰仰惟慈明緝寧四海欲報之德正覺是憑鷙鳥傷生之類宜放山野爲太皇立報德寺建寶塔及齊季破法居山隋運再興入山三繞佛塔誦維摩勝鬘卷終而卒八十六矣",
    "道慎撫綏": "姓史高陽人十四出家誦聽依業受具已後入洛從光師受地論後稟上統而志涅槃性度靈簡弘量陶然綱網門徒維攝大法而爲己任每參說戒跪聽訖文講悟昏情詞無繁長故宣帝請爲國都撫綏遺法得無虧緒禪匠僧達論士法靈皆伏其辯對至於風流大冠時俗則慎過之遠矣未乘車送帝迴兩轅併折不日而終於鄴城定國寺春秋六十有五",
    "僧妙舍利": "本住冀州後居河東妙奉禁精苦聰慧夙成遍覽羣籍尤通講論而稟性謙退喜慍不干其抱故每講下坐必合掌懺悔云佛意難知豈凡夫所測今所說者傳受先師未敢專輒乞大衆於斯法義若是若非布施歡喜時以解冠前彥行隆端達覩其靈已皆服其德後住仁壽寺聚徒弘法擊響周齊甚高名望周太祖大統年西域獻佛舍利太祖勑妙送之供養一年感光燭天地仕女燒香讚歎聲聞數千里妙以講解涅槃以爲恆業敘略綱致久學者深會其源分部文句皆臨機約截英傑所美化行河表重敬莫高下民從善酒肉皆絕見生葱韮以土掩覆學士曇承著宗本更廣其致具見別傳矣",
    "慧善驚神": "幼出家善法勝毗曇住楊都栖玄徵擊論道四座驚神會有梁末逃江陵承聖季年卒于長安年六十矣善以度論每引小乘相證成義依文次第散釋精理譬星月助朗太陽猶如衆花繽紛而散故著斯言名散花論序云著述之體貴言約而理豐余頗悉諸作而今覼縷正由斯轍文多不盡矣",
    "寶彖老子": "姓趙本安漢人後居綿州天性仁讓慧心雋朗嬰孩有異二親欲試其度以諸綵帛花果弓矢書疏羅置其前彖撥除餘物取其書疏衆共歎異咸知必有成濟及年七歲因至巴西太守楊眺問云承兒大讀書何名老子彖曰始生頭白故也眺乃密異之十六初爲道士童子因見佛經欣其義旨求其佛法乃願出家至年二十四方果受具先聽律典首尾數年略通持犯迴聽成實傳授忘倦又聽韶法師講偏窮旨趣武陵王大集摩訶堂請講詞義洞合聽者盈席私記其言因成疏本廣行於世還鄉開演捨邪歸正者十有八九又施諸醫方有報之以金帛者一無所受有感德者捨俗出家或盡形八戒後著大集經疏至虛空品搆思身不覺離床數尺大悟等又屬僧崖菩薩出世爲造經本因爾傳持至今不絕後製法華涅槃等疏卒於綿州大振嚮寺年五十周保定元年十一月二十三日矣終有靈異不備書矣",
    "曇衍秀才": "姓夏侯南兗州人初生時牙齒具焉世俗異之七歲從學聰慧絕倫十五擢爲州都公事閑隙便聽釋講十八舉爲秀才直講上鄴都過聽光公講卽稟歸戒弃捨俗務專功佛理年二十三投光出家卽爲受戒聽涉諸講無暇食息由是講事無廢毗贊玄理聲辯雄亮言會時機齊鄭燕趙皆領神化常隨義學千僧有餘出家居士近於五百並恢廓道志戒律居心趙郡王高叡膠州刺史杜弼並齊朝懿戚重臣留情敬奉僕射祖孝徵奏爲國都緝諧道政不墜玄綱開皇元年三月十八日忽告侍人無常至矣誦念彌勒聲氣俱盡年七十九矣自衍之生殊相感人而立操貞直心用叡約情及濟世敬像念貧聽戒一生兩闕維摩勝鬘曰誦一遍下氣逼身常出戶外不薰勃僧房等",
    "慧榮義龍": "姓顧會稽山陰人梁高大通年辭親出家時建初彭城盛弘成實榮受具後唯以法學餘全無敘鄉邑二親哀其衰喪數因行李寄以書信榮得而焚之顧諸友曰余豈不懷乎廢余業也書中但二字耳復何開乎人問是何答吉凶也如此積功三十餘載不號義龍誓不歸迹自是專業聲稱彌遠卽而講悟學者歸之年至五十大弘法席廣延緇素時梁儲在坐素不識之令問講者何名乃抗聲曰禹穴慧榮江東獨步太子不識何謂儲君一坐掩耳以爲彭亨太甚榮從容如舊旁若無人後歸故邑其母猶在餘並物故乃喟然曰十五辭親去五十還故鄰少年不識我長老無一人衆欲光價諸講大言乃有問八十種好列名出體詮牒無羌至德末年卒于楊都",
    "曇延目光": "姓王蒲州桑泉人家世豪族官歷周齊性協書籍年十六因遊寺聽妙法師講涅槃深悟其旨遂捨俗服膺幽討深致出言清越厲然不羣時在弱冠便就講說詞辯優瞻弘裕方雅形長九尺五寸手垂過膝目光外發長數尺容止肅雍慈誘汎博可爲堂堂然也視前直進顧必轉身風骨陶融時共傳德後聽華嚴大論等乃隱太行百梯寺與薛道衡爲言謔相高未之揖謝薛乃戲題四字方圓動靜命延體之應聲曰方如方等城圓如智慧日動卽識波浪靜類涅槃室薛驚歎由來未見希世挺生卽斯人也欲著涅槃疏感馬鳴降瑞疏就致舍利塔前大放光明三日三夜聞奏焉周太祖親聽清言聽徒如市祖帝爲於中朝立雲居寺國俸給之通於聽衆有陳使周弘正辯逸懸河遊說三國抗敘無礙周建德中銜命入秦帝訝其機捷勑能言之士不限道俗刺史中山宇文公表奏舉延延乘機折挫事等摧枯正卽服膺請其師範辭延之日正出四十韻詩上之延看畢使和書如宿誦兼依本韻正大服之請言緘聽之延曰爲賓設席賓不坐離人極遠熱如火規矩之用皮中裹勑請爲國統至隋文興法度僧延之力也帝改延興寺及門名等帝因祈雨以一二之言與羣臣五品已上地坐面北而受八戒訖天大雨賜絹三百段勑拜爲平等沙門開皇八年八月十三日卒七十三矣終有遺表帝聞哀慟罷朝三日贈物五百段設千僧齋弟子童真洪義等文武職僚被髮徒跣而喪喪至林無雲而雨其於異事廣不能書",
    "慧遠抗帝": "姓李燉煌人後居上黨高都天縱殊朗儀止冲和局度通簡嵩履高邈幼喪其父與叔同居偏加提誘示以仁孝年止六歲心樂出家每見沙門愛重崇敬七歲在學功逾常百神志峻爽見稱明智十三辭叔往澤州東山古賢谷寺投沙門僧思度之思練行高世衆所崇仰語遠云汝有出家之相善自愛之初令誦經隨事訓誨常問大義年十六聽湛律師大小經論普皆博涉偏重大乘以爲道本受具便依上統爲和尚慎都爲闍梨聽大隱律師四分後講悟繼接不略三餘沐道成器量非可算及承元二年周武王尅齊便行廢教勑前修大德並赴殿集武自昇高座云朕受天命養育兆民世弘三教其風彌遠考定至理多背德化並今廢之六經儒教文弘治術禮義忠孝於世有宜故須存立且真佛無像則在太虛遙敬表心佛經廣歎而有圖塔崇麗造之致福此實無情何能恩慧愚民嚮信傾竭珍財廣興寺塔旣虛引費不足以留凡是經像盡令廢滅父母恩重沙門不敬勃逆之甚國法豈容並退還家用崇孝始朕意如此謂理何如于時大統法上等五百餘人咸以帝爲王力决諫不從僉各默然下勑頻催答詔相顧失色都無答者遠顧以佛法四衆是寄豈以杜言情爲理伏乃出衆答曰陛下純臨大域得一居尊隨俗致詞憲章三教詔云真佛無像信如誠旨但耳目生靈賴經聞佛籍形像表真若使廢之無以興敬帝曰虛空真佛咸自知之未假經像遠曰漢明已前經像未至何故不知真佛帝時無答遠曰若不籍經三皇已前未有文字人應自知五常何謂但識母不識父同於禽獸帝亦無答遠又曰若以形像無情事之無福國家七廟豈是有情而妄相尊事武帝曰前難詭通佛經外國之法不用上代所立七廟朕亦不以爲是將同廢之遠曰若以外國之經廢而不用仲尼所說出自魯秦晉之地亦應廢而不學七廟廢者則是不尊祖考昭穆失序五經無用存其儒教其義何安爾則三教同廢將何治國帝曰魯邦與秦晉封域雖殊莫非王者一化不類佛經七廟之難常無以通遠曰若以此土同遵者震旦之與天竺國界雖殊莫非同在閻浮四海之內輪王一化何不同遵而今獨廢帝又不答遠曰向云退僧還家崇孝養者孔經亦云立身行道以顯父母卽是孝行何必還家帝曰父母恩重交資色養棄親向疎未曰成孝遠曰若如來言陛下左右皆有二親何不倣之乃使長役帝云依番上下得歸侍養遠曰佛亦聽僧冬夏隨緣修道春秋歸家侍養此理大通未可獨廢帝又無答遠曰陛下今恃王力自在破滅三寶是邪見人阿毘地獄不揀貴賤陛下何得不怖帝勃然大怒面有嗔相直視於遠上曰但令百姓得樂朕何辭地獄遠曰陛下以邪法化人現種苦業當共陛下同趣阿毗何處有樂帝理屈言前更無所答下勑云僧等且還後當更集有司錄取論僧姓名當斯時也齊國初殄周兵雷震見遠抗詔莫不流汗咸謂粉其身骨煮以鼎鑊而遠神氣嵬然詞色無撓上統衍法師執遠手泣而謝曰天子之威如龍火也難以犯觸汝能窮之真護法菩薩彼不悛革非汝咎也遠曰正理須申豈顧形命後潛汲郡曰時運如此聖不能移三年誦維摩經千遍法華亦然至大象二年兩京立陟岵天寺置菩薩僧遠遂出少林長講至隋文勑匡僧務整濟有功至開皇澤州刺史請講後又勑請至興善寺遠形長八尺腰有九圍十三幅裙可爲常服登座振吼雷動蟄驚卒于淨影寺七十矣冕旒哀慟輟朝稱國失二寶季德林同月亡室有異香坐而奄化立碑薛道衡作文虞世南墓書丁氏鐫世號三絕",
    "寶海辯對": "姓龔巴西閬中人少出家有遠志承楊都佛法崇盛决誓下峽至金陵依雲法師聽習成實又旁求經律亟發清譽乃引衆別講徒屬兼多于時梁高重法自講涅槃命海論佛性義海昇座執鍮石香爐帝曰法師斷貪香爐非鍮不執寶海應聲曰陛下位居宸拯㥜簪非珻不戴帝大悅衆咸敬歎後歸蜀住謝寺大弘講肆武陵王紀作鎮并絡敬愛無已每就海宿請談玄理乃忘晝夜至旦王將與手日影初出曰日暉粉壁狀似城中風動刹鈴方知寺裏其晨車蓋迎王馬復嘶鳴海曰遙看蓋動喜遇陳思忽聽馬鳴慶逢龍樹年八十無疾而卒矣",
    "智方成章": "蜀川人遠祖東吳因官西蜀童稚出家龍淵寺輪法師所早與寶海同在楊都雲法師講下而機辯爽利播名楊越方講法華至寶塔高妙曰何必昔佛國土今楊都福地亦甚莊嚴至如彌天七級共日月爭光同泰九層與煙霞競色方井則倒垂荷葉圓桶則側布蓮花以安住之居南類𡰱佉之鎮北耳聞目覩庶可聯衡方語出成章狀如宿構寶海頻來擊難曰三隅木斗何謂智方尋聲報曰瓦礫洿池那稱寶海衆大笑而散及方疾也海常慰問方謝之願同生善處卒益都年九十",
    "羅雲如愚": "姓刑南郡松滋人初從上明東寺出家志操所懷附參成德聞金陵道王遂輕千里遠追勝侶會楊都道朗盛業興皇乃傾首法筵鑽仰徽烈一乘四論大剖津途雲年十六問常無常義容色無撓賓主綽然衆咸嘉賞朗乃以所服被處衆贈之自此名遠而樂法不窮如愚莫滯後又從真法師採酌遺逸還鄉總管宜陽公王世積舍人蕭子寶親臨法席後居龍泉寺五十餘年常坐不臥領徒五百煬帝承名有勑追入稱疾不赴住上明東寺講堂十二間雲講四經三論各數十遍謔俞道士等雲兄弟五人皆爲法師雲居最小大業十二年端坐而卒七十五矣中書令岑本製碑沙門道顒雲之兄學通大小名聞道俗於上明東寺起重閣在赤驢廟側",
    "法安三絕": "姓田松江人神彩俊越見稱童稚年十八遊學金陵初聽成實論後學中觀於興皇座下一十餘年庶乎屢空智乎特秀三千學侶獨標三絕之名形長八尺風儀挺特一解窮深義二精進潔已三時聽涅槃每立異義令衆難之無能屈者聲聞楚越朗公知其穎拔令其擊論言義等恆沙制廣初麟角二章理致宏遠流傳江漢年過不惑迴心定學六十五終等界寺劉虬注法華處古臺在焉西近沙州矣",
    "慧哲象王": "姓趙襄陽人識度弘朗操業清明幼而出家楊都採聽依僧正瓊公卽陳思所重曰鳥瓊也色似紫金彭城白瓊哲皆依之聽習又聽興皇道朗經論朗神辯若劍罕有當鋒哲行步詳審轉必合身不妄迴顧至於雨風行不破步時號象王善護根門節量口腹講三論有名江表學士三百成器五十慧品法齋智嵩法同慧璿慧楞等各繼傳燈開皇十七年四月卒于龍泉寺五十九葬四望山弟子慧嵩立碑慧響製文響有奇才思力總管薛道衡所重時有洪哲亦有名學號兩哲焉",
    "慧暅感神": "姓周家本汝南避地江左今爲義興陽羨人祖韶齊殿中將軍父覆梁長水校尉並偃仰衡門不求榮達暅穎悟冥來挺操童幼鑽求六經略通大義年十八乃喟然嘆曰服膺周孔以仁義爲先歸心黃老虛無爲貴而往來生死出入塵勞乃城中之累業非出世之要道旣發希有之志乃遂感非常之應夢見塔五層禮拜昇俄上相輪身心快樂於是將遊京邑途次朱方遇竹林寺詡法師雅相嗟賞乃止出家尋至都甘露寺受具後聽十誦龍贊寺僧舒法師處聽成論又止南徐司空侯公虛心頂禮請講成論學徒雲結不遠千里揮汗皷袂風雨生焉天嘉二年學士寶持等二百七十人請講於湘宮寺大建四年宣帝勑請東安寺講至德九年勑爲京邑僧都開皇九年卒年七十五矣菩薩戒弟子千餘人立碑王胄製文",
    "慧弼龍頤": "姓蔣常州宜興人祖公略以忠孝登朝父元現以才華待詔咸佩印綬並奏絃歌弼青襟之年神爽咸異嗟曰此子若逢鳳德終爲王佐之才旣挺龍頤必有封侯之貴弼情存出俗因而答曰無爲之貴可以娛情有待之煩徒勞人耳旣而蔬素栖遲便思脫躧陳武龍飛大興元福永定二年躬紆袞冕爲剪周羅三衣什物一時通給乃服膺於慧嚴寺領法師爲弟子領東南竹箭震澤風聲王族望僧塗香士屬弼親承雅訓聽受成實年登弱冠推功淮海值寶梁明上盛弘新成天宮見公又敷心論遂窮神追討務盡源所以六足八犍四真五聚明若指掌罔或有遺又聽哲公四論太建十年下勑於長城報德寺講涅槃經瓶錫盈堂簪裾滿席質疑請道接踵成林稟戒承歸排肩如市莫不謂百步香艸千年之聖人哲公付講法輪不絕開皇十九年三月半午時卒六十二慧方傳講立碑",
    "靈裕菩薩": "姓趙定州鉅鹿曲陽人年居童幼異行感人每見儀形佛像沙門必生隨敬聞屠殺聲切愴胸懷鄉黨傳芳親緣止殺年六歲便知受戒授之章本千文不盈晦朔書誦俱了孝經論語纔讀文注兼明由是二親偏惜望嗣門風年七歲啟父出家父誓不許裕私歎曰不得七歲出家一生壞矣十五丁憂苦凶服畢默往趙州應覺寺投明寶出家其師亦東川之標領初染大法便令誦經執卷而誓三藏微言願當窮旨無處中下年始登冠聞慧光鄴下講律卽往歸稟迴投憑師聽於地論三年二十二方具戒八日之中戒本書誦俱畢後南遊漳滏於隱公所學四分作記五卷行於世上統欽重自此常業花嚴涅槃地論律部皆博尋舊解穿鑿新文集般若觀經遺教等疏又從安遊榮三師聽雜心嵩林二師成實功將一紀解貫二乘綱領有存皆備科舉在鄴講號裕菩薩也內宮施袈裟三百領裕尋散之聽衆千人齊安東王樓叡致敬裕前不覺怖而流汗奉爲戒師周滅法服以斬衰三升之布遇儉歲造卜書一卷言知來事取米二升以爲恆調隋開皇三年相州牧樊叔略請講及爲都統十五年入皇勑詔不乘官乘步入長安年七十四矣勑住興善請爲國統辭不免退而帝令羣臣高穎等代帝懺悔受戒施物等三百段帝自注寺額爲靈泉大業元年終於演空寺八十八矣其於事行講解營福威儀伏衆在傳文廣不能備書及製疏講數",
    "慧藏蒲輪": "姓郝趙國平棘人十一出家卽流聽視未登冠具屢講涅槃部析深奇符契文言及律儀圓備便就毗尼行等明珠解逾前達末聽智論十地華嚴般若等經論深窮性體義難抑伏皆仰謝高斷罕不師焉年登不惑乃山栖木食撰華嚴經疏躬自傳揚齊主武成降書邀請於太極殿講華嚴經藏冰玉方心松筠等質法雨常流仁風普扇致使道俗慶於來蘇蒙心重其開獎開皇七年文帝承敬德音遠遣徵請蒲輪旣降無爽綸言藏乘機立教利見大人大業元年十一月二十九日遘疾而卒于空觀寺八十四矣立碑明則製文",
    "智脫泉涌": "姓蔡其先濟陽考城人脫初誕之夕神光照室枯泉自涌斯乃智炬將明法流將導之徵也七歲出家爲鄴下穎法師弟子穎法侶鴛鸞釋門龍象華嚴十地冠絕漳川乃專經請業分陰無棄宮墻重仞咸得其門又聽江都強師成實及毗曇論卽於大衆便事覆講瀉瓶珠貫驗在于斯緇素嗟伏咸高神略丹陽莊嚴寺淵法師成實有名騰譽遠近脫又就聽嚼深仰贊隋文留心法寶請脫闡揚令先昇座乃遣舍人崔君得宣旨曰昔獨步一方未足爲貴今爲四海主始見英奇於卽發言抗論剖斷如流冕旒清耳屢動睟容羣辟解頤日夜忘倦造成實論疏五十卷大業二年染疾弟子智翔侍疾忽有異香滿室赤光照牗六十七終震悼宸忠贈賻優厚賜絹三百段以充葬事生前與吉藏論義言常不足終後現靈於病僧惠叟具述前緣藏聞而見之與共論義傾心盡禮領託舊情幽明不墜矣",
    "法澄綜涉": "吳都人少儀警善談論文章書史頗皆綜涉初從興皇朗公講釋三論至於教旨乖競者皆條理通暢於江都開善寺講常聽二百餘僧化洽吳楚晉王置四道場澄被召入安時悟物弘道無絕後於日嚴廣流視聽智論聲望彌重京師煬帝徙駕東都定鼎伊雒從出淆右因疾而終年七十餘矣",
    "道莊首大": "揚州建業人遊經史聽習玄論皆會其宗趣而止儀弘偉立性滔然故少爲同倫所尚初聽彭城寺瓊法師成實宗匠師表門學所推瓊後年疾相侵將欲傳緒衆咸允莊瓊曰莊公學業優奧誠知如弘選然首大足小終無後成恐徙轍餘宗果鄙小乘歸崇大法聽興皇朗公四論一聞神悟解慧孤超後入內道場時聲法皷帝昔處蕃致書禮問詩論嘉篇每令揚擊辭采豐逸屢動人心又追入京住日嚴寺頻蒙謁見引處宮闈令其講授賜帛五百段氈三十領後因病而卒年八十一大業初也有集十卷多在淮南少流北壤矣",
    "法論千秋": "姓孟南郡人初住荆州天皇寺博通內外辭理鋒挺隱青溪覆舟山味重成實研動文彩談敘之暇命筆題篇梁明帝重雅素厚禮徵召而性在虛閑不流世供葛屨蒲服用卒生年隋煬在蕃遠聞令德召入道場晨夕賞對勑賜千秋樹皮袈裟一領帛五百段氈四十領皇后賜狐皮坐褥及法服等物年八十卒皇上哀悼賻贈尤嘉仍勑所在傳送葬于荆楚自論爰初蒞法崇尚文府雖外涉玄儒而內弘佛教所以綴采篇什皆敘釋傳名於世有集八卷矣",
    "僧粲三國": "姓孫汴州陳留人幼年尚道遊學爲務河北江南東西關隴觸地皆履靡不通經故涉歷三國齊陳與周諸有法肆無有虛踐攻難問善博尋詞逸古今風徽遐邇自號三國論師機譎動人是所長也開皇十年迎入帝里勑住興善頻經寺任十七年勑補爲二十五衆第一摩訶衍匠著十種大乘論一通二平三逆四順五接六挫七述八夢九相卽十中道又著十地論兩卷後勑送舍利汴州福廣寺放青光赤光等又勑送滑州修德寺感五色光等有道士褚楺講莊老不許僧聽粲聞不忍領衆直入不顧嚴衛縱辯若懸泉王公撫髀解頤稱未有吉藏法師神辯飛懸玄望重當世與粲對論從午至夕無何而歎曰名不虛得施其法物八十五終大業九年弟子僧鸞僧鳳並以繼軌馳名鸞八歲通禮十歲講傳夙有驚人之譽後投簪釋門經論有聞隋末返俗位至給侍中鳳有別傳",
    "靜嵩天機": "姓張涿鹿固安人幼抱貞冠在物不羣迫以俗塵期之道務十五出家有同學靖融早達經論通該大小尤救雜心每以佛宗曲委深要嵩神氣俊越聰悟天機卽以義門深隱問融融無以對乃告曰卿稚年未學徹悟若斯可往京都必成濟器受具後便往漳滏屬齊佛教大興大寺四千僧尼八万講席二百聽者一万嵩至聽智融十地涅槃又聽雲暉二律師成實雜心妙通文理屢動恆神勢傾八位時號四飛獨步山河舟航三藏憑附參請智光時傑齊瑯琊王請嵩爲法主後至江右陳宣帝揖德承風勑侍中袁憲至京口禮接駙馬蔡凝宣勑令安大寺所司供給務令周足又遇真諦三藏采聽俱舍攝論等後至徐州講論領匠九州垂章四海撰攝論疏六卷雜心五卷法席盛行因嵩力也勑詔不行慮多動止性愛文撰時摛諸頌尚林泉子史篆穎模楷于今世論劇談頗有承緒七十八終道基制碑文",
    "靜玄初道": "姓趙天水人識度淹和清鑒懸遠七歲受經學勤閱三冬藝該六典皇隋肇運便業李宗名預黃巾身同觀宇呼吸沆瀣吐納陰沈悟其非真乃捨巾褐澄練一心專宗經部年在息慈頻登法匠華夷欽仰緇素屬目受具已後聲問轉高遂使化靡隴西扇榮河洛後勑詔入京盛弘法會飛軒鳴王杖錫挈瓶總萃觀風德音通被縱達論體舒散凝蹤能使難者由門解宣盡力時粲法師居座謂曰自河涼義侶則道門檀其名㳂歷至今爾其機軫代不可削斯人在斯由此顯名京師綽然高步大業七年無疾而卒年三十三也平生慈施令露尸林中後建塔於終南山龍池奇樹銘旌德其文沙門明則撰則本冀州人通玄儒有才惠訥言敏行尤所承統文藻雖馳時未之賞乃製覺觀寺碑楊素見而奇之方高聲問奏住三善寺東都薛道衡亦重其文也",
    "智潤獨悟": "襄陽人無師獨悟自然厭世周章邑野供訪出道承鄴下盛宗佛法十統鬱興令響滂流洋溢天壤潤不勝其喜年始二十尋卽往詣會遵統開弘十地卽從業經未越序頻參覆論望塵皆許晚學華嚴涅槃咸增榮顯又聽光統四分兼聽小論時號博贍尠有加之又聞江表大弘三論不遠而至值長干辯公當途聽受領悟後還漢陰常講導化後大業中遼左欲征勑潤禱江神至西京因疾而卒七十五矣大業十年",
    "智聚瑚璉": "姓朱蘇州人神氣清遠彰於襁褓深厭籠樊樂希寥廓初投武丘胤法師胤道藝之重羽儀當世聚分陰無怠請益深旨有同郡顧希憑會稽謝峻岳義府經肆東南之美並欽高德同揖清風由是儒墨通弘真俗具舉宮墻重仞允得其門纔踰弱冠便弘講說又聽㬭法師成實周弘正見而歎之可謂釋門瑚璉至德二年奉勑於太極殿講金光明經天子親臨法席故能瀉此懸河振斯木鐸亹亹奇韻超超入神人主歎賞稱善久之後因丁憂歸東山精舍開皇十一年降勑慰問楊素等並接足頂禮大業五年十一月二十四日卒容貌若存頂暖身柔皆如平日年七十二矣聚性託夷遠衿情閑澹等懷遇物弘量居心翹楚拘情得喪兼遣方寸之地悠然罕測美風姿善談論留連賞悟見者忘疲講涅槃等各二十遍及造佛殿弟子道恭猶子道順德惟上首業善傳燈敢樹高碑用旌景行祕書虞世南爲其文",
    "慧曠秀氣": "姓曹譙國人今居襄陽祖亮宗梁給事黃門侍郎父藹直閣將軍曠秀氣標於弱歲天然孝敬率性高廉十二出家事江陵寶光寺明法師受具後往渚宮問道聽彭城忻講玄關斯闢大義已通後值真諦受攝大乘論及唯識等後與僧宗俱棲匡岫分時敷說鄱陽長沙二王俱敦禮敬又於湘郢累載弘通後奉勑移居興國寺秦孝王歸敬後隋纂曆爰降王人延居輦穀道次江陽辭疾不見勑於丹陽棲霞山寺治養後敷大論大業五年卒年八十頂暖奄時手屈兩指立碑常山沙門法宣爲文",
    "智琳神童": "姓閭丘高平防輿人祖儼閑居傲世父曇珍梁國常侍琳弱齡淑問彰于鄉黨處士卞詮擅名當世年在幼學服膺請業禮易莊老悉窮幽致詮嘉其早慧命曰希世神童逮於德壯離俗出家事仁孝寺沙門法暾蔬食苦節篤志薰修法華維摩受持成誦暾化詣京依東安寺大僧正暅法師受具便聽論講兼習毗尼陳太建十年旋于舊里南徐州刺史蕭摩訶深加禮異爰請敷說鬱居宗匠盛轉法輪十一年下勑爲曲阿僧正至德二年勑補徐州僧都開皇十六年潤州刺史誨屈爲斷事綱維重新塔寺講數極多所度弟子千有餘人大業五年五月六日跏趺合掌而卒七十矣立碑墓側其文江陽介士蔡瓌所製",
    "淨願強記": "代州人三十出家博聞強記推覈經論夙有成規遠爲斷學之所先仰創進大戒專師律部旣越五年彌隆盛業以壯室入道人多輕侮聽其談說無所擁滯莫不致敬願連講四分接承十遍又聽十地花嚴攝論等後至上京立五蘊義等後事講說不看文疏臨講呼喚皆中規矩其洽聞不忘世罕加焉後文帝勑令送舍利潭州靈應在傳大業五年化六十有餘",
    "智凝攝論": "豫州人年小出家積傳師習經目不忘並貫懷抱所誦衆經十萬言須臾便引誦未嘗溫故及進具後日聲清望或云恐無後成凝聞之曰俗尚朝聞不懷夕死出世道何累後生遂往彭城嵩公仰諮攝論心若舊聞義無重請纔訖第二凝相顧諸徒曰攝論綱旨都可見矣餘文無暇更聽欲別製疏辭嵩嵩曰後生標領爾並驅邪恨功末後通恐乖僻耳凝曰蒙法師開明大照舉例可知無所慮拜首別焉後製疏長講極徽隋大業年卒四十八矣有明及法師者攝論有功後病明及令命凝至問阿黎耶識滅否曰滅及撫掌大慶起坐而卒有學士靈覺道卓等並蜀中名士傳緒",
    "法彥通懼": "姓張寓居洛州早歲出家志隆大法聰明振響冠絕儕倫雖三藏並通偏以大論馳美遊涉法會莫敢抗言故齊周及隋京國通懼皆畏其神爽英拔故得彥所造言賓主兼善齊公高穎訪道遐方知彥聲績乃迎至京而能謙退雖有凌勃彥奉而敬之識者彌重又有江表法偘被詔入京彼方淵法師者正法高傑義學所推語偘曰天地雖廣識達者希晚學之秀法彥一人可與言之餘則云云及偘至京見彥方知淵之達鑒開皇十六年勑彥爲大論衆主住真淵寺開化勑送舍利於汝州又沂州得金沙二升及祥瑞在傳刺史鄭善果具事聞奏大業三年奄化春秋六十有矣",
    "法總涅槃": "姓段并州人少誦涅槃爲業旣通全部志在文言後聽玄義便卽傳講前後二紀領悟非一而寬厚遊仰爲物歸投開皇中勑爲涅槃論主居海覺寺聚結四方常敷志理無捨炎涼仁壽年勑送舍利隋州靈感在傳總躬臨此瑞喜發內心具圖上聞勑封祕閣後以講誦不疲大業中卒七十矣門人玄會行等嗣續擅名見于別傳",
    "僧曇經論": "姓張洛州人少出家通諸經論慨法未具發憤求之高齊之季結友西行前達葱山會諸梗澀跡旋京輦梵言音字並通詁訓開皇十年勑召翻譯住大興善寺後勑送舍利蒲州棲霞寺感瑞佛像放光等曇有傳譯之美繼業終寺大業初也時有惠重沙門姓郭雍州人練道少年綜尋內外志力梗直不憚威侮攝論十地戶牗由開勑請造塔於泰州岱岳山寺初停公館大放奇瑞光明嶽廟門三度自開矣",
    "靈澯淳直": "懷州人遠公之門人稟志淳直寬柔著稱遊學相鄴研蘊正理深明十地涅槃備經講授隨遠入關十人一數住大興善寺後爲遠公去世衆侶無依開皇七年勑補爲衆主於淨影寺傳揚故業積經年稔仁壽勑送金利於懷州長壽寺感綵鸞集於函上等及現十八種相又勑送舍利於澤州古賢谷景淨寺感光如星旋等燦後住大禪定寺如舊所傳武德之初卒於本寺春秋七十矣",
    "法瓚頭陀": "齊州人安心寂定樂居嵒穴頭陀苦節隱於泰岳開蒙訓誘善知方便兼以達解諦義時揚清論開皇十四年文帝省方招訪名德下勑延之與帝同歸京邑住勝光寺肅肅禪侶擁彗門庭以身範世復見斯日仁壽置塔齊州神通寺勑送舍利神瑞及寺靈異在傳瓚具以奏聞後導以禪定時揚法華言無嚴切而密附懷抱終所住寺矣",
    "寶儒務道": "幽州人童子出家遊博諸講居無常准惟道是務後至鄴下依止遠公十地微言頗知綱領值周喪法南歸有陳達命清通亟振名自隋氏戡定法軌大同便歸洛州還師於遠聽大涅槃首尾二載通鏡其旨蒙令覆述遠自處座印可其言還居淨影惠心更舉遐討前英立破之間深鑒彌密仁壽勑令送舍利鄧州大興國寺昔帝潛龍之所基感石函變成瑪瑙有隸字云正國得儒與官人圖以奏聞歸寺閉門修業因食次方見其面卒於本寺矣",
    "惠最綸綜": "瀛州人初聽涅槃遊學鄴下因聞卽講曾未經遍而言義綸綜綽爾舒閑故爲同席所歎周滅齊日南奔江表復習惠門頗通餘論北僧在陳多乖時俗惟最機權內動不墜風流隋定中原觀化輦掖參聽異聞後住光明時傳雅導而好居靜退非賢不交神志宏標氣調高遠言不妄受辱必清瑕累其立志如此仁壽中勑送舍利荆州大興國寺龍潛道場靈異在傳然最骨氣雄幹誠爲調御之相後卒于寺",
    "僧朗知量": "恆州人少而出俗希崇正化附從聽衆尋繹大論及雜心談唱相接歸國卽住空觀寺復揚講席仁恕在懷言笑溫雅宏博見知衆所推尚時有異問素非所覽者便合掌答云僧朗學所未通解惟至此故英聲大德咸美其識分不敢滅其高行仁壽勑送塔舍利廣州靈鷲山果實寺下基得石函三枚及銅銀像舍利等碑云宋永初元年天竺沙門僧律所葬常有聖鍾天花等兼求那跋摩先記後有菩薩僧於此葬舍利暗合言諒非徒作事了還京住禪定寺講習而終七十",
    "慧暢後悟": "姓許萊州人偏學雜心志存名實拘滯疆界局約文義不信大乘以言無宗當事同虛誕後因聽遠公播迹洛下時號通明暢乃疑焉試往尋造觀其神略及見談述高邃冒罔天地返顧小道狀等遊塵便折挫形神伏聽三載達解涅槃慨其晚悟仍住靜影寺陶思前經師任成業仁壽勑送舍利牟州拒神山寺爲出黃銀別勑以感恩立寺鎮之卽齊時高僧溫行道之所至今號溫公埠也立其塔焉溫公身長七尺威儀慎人眉長尺餘垂蔽其面欲有所視以手褰之暢後事了還京綜習前業終世不出言問慶弔亦所不行預知其亡清浴其體端坐待卒至期奄逝年七十餘",
    "志念齊聖": "姓陳冀州人其先實蕃之後念冰清表志岳峙澄神俊朗絕倫觀方立慮爰至受具問道鄴都有道長法師精通智論荷箱從聽誕禮休繼便連衡齊德又聽道寵十地慧嵩法師世號毗曇孔子念又依之後業就還鄉刺史王彥帝之外弟爲張法會與僧瓊對論州都沙門法繼兩河俊士燕魏高僧居坐爲念曰觀弟幼慧悟如斯必名垂不杇卽十餘年頻弘二論謂弟志湛曰吾窮冠小乘自揣與羅漢齊騼也後彥法師與門人三百請講迦㫋延毗曇業品舊少四紙念推義續之後江南本來文理元謬後隋王諒作鎮晉陽別爲造寺請念居之又王入京請念同往來後至滄州傳法大業四年卒七十四宋元公太守與緇素如喪厥親爲之建塔道基述其行狀",
    "智矩威儀": "姓吳吳郡人性矜莊善機會美容貌善草隸偏愛文章鋪辭橫錦勇思霏霜初聽興皇朗公講神氣高標在物峯出威儀庠序容止端隆有人私覘兩尼徒行空野攝衣無抄反講四論洞開幽府武山公郭演隋之良宰創蒞南番奉敬諮謁降情歸戒開皇勑住日嚴寺教問隆繁六時講道製中論疏性罕外狎大業二年卒七十二門人慧盛賾承繼江表弘化衆百人",
    "慧海少講": "姓張河東虞鄉人也年在童稚德類老成十四爲曇延法師弟子留心宗匠觀化羣師十八便講涅槃文旨洞曉詞采豐贍受具厭世屏跡山林專崇禪業至大業方踐京邑帝姊妹城安公主欽其德望爲立伽藍課業四部三學兼弘後勑送舍利定州靈瑞在傳大業二年五月二十七日卒年五十七矣弟子欽崇德範起塔終南",
    "辯義不盡": "姓馬日州人少出家沈靜寡欲志　恢厚善與人交久而篤敬言無勃怒滔然遠量初依猷法師學雜心貫通大義年世三十便事講說有沙門曇散解超遂古名動當時聞義開論卽來讎擬往返十番更無後詞義曰理勢未盡何以無言散曰余之難人問不過十鄉今答勢未盡知復何陳當卽驚譽兩河甫爲稱首後南之建業曾與念公對論先達不通之義三日而止大業二年卒六十六矣鄭頲爲碑文",
    "明舜誦論": "姓張青州人少在佛宗學周經籍偏以智論著名次第誦文六十餘卷明統大旨馳譽海濱解惠連環世稱雄傑夜夢入冥見官徵責福業舜答講智論兼誦本文王曰講解浮虛誦文是實餘年未盡且放令還便止談論專弘福業後爲晉王召入京輦住日嚴寺時敘玄義仁壽四年勑送舍利蘄州福田寺大業二年卒六十矣門人慧相慧聲有據崇嗣厥業扇美江都",
    "智梵歧嶷": "姓封因官涿郡良卿岐嶷彰美早悟歸信年十二屆河間郡值雲簡禪師求而剃落遊學鄴都師承十地嘗味弘旨同侶歸宗二十有三躬當帥導後策錫崤函通化京壤綿歷二紀利益弘多開皇十六年天水扶風奏勑請梵帝許行焉仁壽末還京勑送舍利郢州得寶龜十八有毛等九年二月卒七十四矣",
    "靜淵一聞": "姓趙京兆武功人家世榮茂冠蓋相承厭其浮假十三出家地持華嚴涅槃一聞無墜歷耳便講時皆歎伏行必直視動靜咸安住則禪誦一鉢百衲始習至終常坐山居報傾方止譏疑有涉斂足不行尼寺市中目不曾顧節勤後昆厲清末法是非長短罕附胸懷供給僧儔身先軌物受持瓦鉢一受至終不令他洗將終破爲五分六十八終鐘無故嘶鳴先兆矣",
    "道宗雨花": "姓孫萊州卽墨人少從青州道藏寺道奘法師學通經論奘明達識慧標舉河海立四種梨耶聞熏性解佛果等義宗授智論十地地持成實毗曇大小該博晚住遊德寺卽宗之所造及講大論雨花自天旋繞講堂飛流戶外及內旣不委地久而還去衆嗟希有後勑詔入京住勝光寺延入弘義宮通宵法集羣后百辟咸從伏聽武德六年卒六十一矣秦府下教贈物二百段葬于終南至相寺南嚴",
    "普曠施耳": "姓樊扶風人七歲出家依圓禪師居山餌柏一十五年讀誦經教及具戒以頭陀乞食夜宿林塚十五餘載剛梗嚴毅卓犖不羣言義酬捷孤然天挺後遊聚邑採拾遺文因遇講席聽其餘論素未開解聞卽憲章陳論高座發言新奇卒難解釋皆歎其俊銳每與周武對揚三寶析理開神有聲朝典後往樊川栖宿林野有乞首者惠之乞者自止之乞耳者刖而惠之後爲周通道觀學正隋世有功佛寺武德三年卒七十三施身",
    "保恭八紙": "姓崔青州人晉永嘉南遷建業父超道本州刺史十一投旻法師出家欲試神采受觀音經須臾便度後聽開善寺徹法師成論義疏極細字如蠅頭一領八紙不遺一字衆齊五百莫不推先受具又師惠曉綜習禪業深明觀行頻蒙印可又聽十地成實後偏講法華控引宗歸得其奧旨又仁壽末勑徵爲禪定道場主武德四年卒于大莊嚴寺八十矣恭弱年入道志力兼常不以利傾不以威動敦肅嚴毅深有大猷略述一二由茲風聞陳隋二國天子之所隆敬葬于京郊之西南其碑唐祕書監蕭德言製文",
    "法偘言首": "姓鄭榮陽人弱年從道志力堅明體理方廣常流心府聞泰山靈巖僧徒清肅瑞迹屢陳年未登冠乃往從焉旣會彼衆自欣嘉運及進具後勵節弘規預在清訓務機登踐後周流講肆博覽羣宗隨開戢戴有聞前達聽淵法師十地地持論等又之江都聽攝論於清信士曹毗承嗣真諦仁壽二年勑偘送舍利宣州靈瑞在傳至大唐受禪情存護法置十大德用清朝寄偘居一焉武德六年十一月卒於所住年七十三矣殯於東郊馬頭穴內偘形相英偉庠序端隆折旋俯仰皆符古聖隋朝盛業德行乃殊至於容服可觀引命徵召必以偘爲言首其威儀之選爲如此也少服英石後藥發宜食猪肉偘曰豈得噉他終須一謝",
    "吉藏論死": "姓安本安息人祖移南海因居廣州後止金陵而生藏也年在孩童父引見真諦乞名諦曰可名吉藏也父後出家名曰道諒節行乞食聽法以爲常業入塔跣足乞食鉢飯先供佛像然後分施方始進之乃至涕涶便利皆施一切可食有情諒恆將藏聽興皇寺道朗法師講隨聞領解悟若天真年至七歲投朗出家採涉玄猷日新幽致至年十九爲衆覆述綽有餘美具戒之後聲聞轉高陳桂陽王欽其風采隋煬晉蕃置四道場以藏名解著功召入慧日道場禮事豐花優賞倫異後因疾索湯沐浴着新淨衣侍者燒香稱佛號藏跏坐面有喜色而化武德六年五月年七十五矣令露尸施諸飛走勑葬遠立碑銘又將化著死不怖論論纔終落筆而卒論在傳",
    "慧隆神經": "姓何丹陽句容人祖翦梁武陵王長史父嶷梁散騎常侍隆十一出家師宣武寺僧都惠舒舒道業遐暢夙標清譽學堪物軌德允人師隆恭撝恪慎備盡師資年屆十三志存聽學纔欲聞道卽感靈瑞有人自稱姓蔣名規授法華經一部曰佛將來實相寄發言適竟知何所之乃當斯負荷翹感聖言遂聽確法師成實一徧未周已究深隱後大開講肆引接來學講成實論三十遍涅槃大品各十遍仁壽元年十一月六日奄化未終前領弟子於高座寺南山頂聚土築壇語曰我若捨形不煩棺槨可於此處以施飛走門人依言收立碑銘僧法宣爲文也",
    "慧海淨土": "姓張清河武城人少年入道事鄴都廣國寺國法師聽涅槃經始通再徧便能覆述及楞伽等又經五稔學徒推服又依青州大業寺道猷法師受摩訶衍毗曇等然猷惠辯無礙開智難思海以穎脫之才當斯榮寄海後居來儀濤浦修寺領徒志求安養忽有齊州僧道許賷畫無量壽佛來云是天竺雞頭摩寺五通菩薩乘空往彼安養圖寫尊儀海乃禮懺供養乃覩神光照爍慶所希幸於是模寫懃苦願生彼土沒齒爲念大業五年五月五日語弟子曰我當滅矣面西加坐而逝六十九矣講涅槃三十徧誦法華一部講五十遍江都令辛孝凱崇信弟子惠昞架塔築基增其華麗立碑文是祕書學士王眘爲文",
    "慧覺神童": "姓孫其先太原人居因官丹陽覺在孕梁誌公顧其宅曰此處當出神童誕育已幼而風神特達氣調不羣雖卽青襟便有奇心遠識年八歲出家師興皇朗公學門擁盛咸陽玄風入室之徒莫非人傑覺稟承宏論備觀幽旨宗匠加賞稱爲法器後至棲霞布公處人覺定業晉安王伯恭襄州作牧深加敬禮吏部尚書毛喜將軍孫瑀並崇敬焉煬帝居藩屏頻貽書問有智覺禪師爰感靈應見名題於金錄固其所得地位義量難測後遷神泗州宿預縣五十三矣覺美詞容止身長八尺風表絕倫拔俗奇特通方正士門人智果立碑虞世南　文金紫光祿大夫內省侍郎虞世基爲銘矣",
    "道判菩薩": "姓郭曹州承氏人三歲喪親十五遊學般涉史籍略綜儒道十九出家投於外兄而剃落焉具戒以後歷求善友結伴二十一人西遊天竺遇難不達周保定三年却歸京邑帝接崇重勑住大乘寺給以厚供又二年表乞西往勑許賜津致至高昌可寒此云天子治又被送至長安依藹公習禪五載值周滅法與藹西奔太白山同友二十六人常講中百四論至元嗣歷度菩薩僧百二十人判當一數至隋住大興善寺又居終南山野豬谷勑度支侍郎李世詣彼造寺給額號龍池四事供給大業十一年卒八十四矣初判釋蒙啟法性狎林泉少欲無競樂居儉素又食不擇味生無病苦等",
    "淨業賢者": "姓史漢東隋人年登小學卽沾緇服閭里嘉之號稱賢者專經誦習受具後遊刃河內律部精研時有僧惠遠樹德漳河傳芳伊洛一遇清耳便申北面及遠奉詔入關業亦隋往首尾喰承盡其幽理晚就曇遷學於攝論遷器宇崇廓牆仞重深遂舉知人同揚樂說後居藍田悟真寺仁壽年勑送舍利安州景藏寺瑞應在傳大業十二年二月十八日奄化年五十三施身松下業神岸溫審儀止雍容敦仁尚德有古賢才調篤愛方術却粒練形冰玉雲珠資神養氣等",
    "童真濟乏": "姓李遠祖隴西寓居河東蒲坂焉少厭生死希心常住投曇延出家綜綴玄儒英猷秀舉受具已後歸宗律部晚涉經論通明大小尤善涅槃後處延興教化不絕聽徒千數各標令望祥直高譽繼迹於師開皇十二年勑召翻譯十六年勑爲涅槃衆主從一百一十州送舍利勑往雍州焉置塔秦穆公女弄玉習仙昇雲之所七十一卒偏悲貧病撒衣極濟躬事扶看時所共美剛柔兼稱焉",
    "靈幹天宮": "姓李金城人祖相封於上黨遂封居焉年十歲聞法要遊寺觀看情欣背俗親弗違之十四投鄴京大莊嚴寺衍法師晝夜遵奉無怠寸陰每入講堂想處天宮無異十八覆講華嚴十地初開宗本披會精求僉共恠焉又酬抗羣鋒無所質礙冠年受具專志毗尼而立性翹仰恭攝成節三業護持均持遮性周武廢法在家無毀戒法開皇三年於洛淨土寺再蒙剃落至開皇十七年遇疾而卒唯心上暖未敢燒殯三日而活言初見二人來喚去至知足天見遠法師及休法等莊嚴可知汝後亦當生此大業三年勑爲大禪定主八年正月二十九日卒七十八矣沙門靈辯卽幹之猶子衆議業行後擢知寺住華嚴有名矣",
    "敬脫僧傑": "汲郡人童稚出家孝行清直知名業雖該大小偏明成實開張衢術章疏惟新爲後學宗仰又善聲韻兼通字體蒼雅林統識其科蹤文章篇什頗預倫伍同住者罕見餘談手不輟卷專師廣贍威儀修整未曾反顧身極長大充實圓成時共目之以爲僧傑後勑住慧日寺帝命諸僧異脫大志賜大竹扇面長三尺及高屧令着於宮中而出帝目送之曰真僧傑也自脫聽時荷擔經書一頭安母食時留母樹下入村乞食聽習而已善書大字筆長三尺管粗如臂東都門額皆脫所題隨一賦筆更不修飾大業十三年卒六十三矣帝聞哀之葬事所資從大府",
    "善胄三死": "姓淮瀛州人少出家通敏易悟樂詳玄極大論涅槃是仰心要前後論議人被難殺者三人依遠法師聽大涅槃尋別造疏遠曰吾在如何胄曰大師卽世名無實也仁壽勑送舍利梓州極多靈驗後因而化曰吾平生正信不慮淨土不生忽爾自坐合掌見佛來迎武德三年終于淨影寺弟子惠威繼師之跡",
    "辯相芳績": "姓史瀛州人性愛虛靜遊聽有聲業綜經術齊趙之方備聞芳績十地涅槃大小三藏徧窺其奧相爲人敦素形色鮮白眉目濃朗儀止閑泰商搉名理辭義兼明仁壽置塔寺送舍利吳州大有靈異後因疾而卒七十餘矣爲有神彩稟性高尚",
    "寶襲時傑": "貝州人僧休弟子休聰達鮮明神理超逸齊末馳聲廣於東土菩薩僧數住興善寺襲十八出家誦經爲業後聽經論偏以智論爲宗布響關東高聞時傑開皇十六年勑補爲大論衆主於通法寺四時講化弟子二人曇恭明洪皆善大論恭見解有名屢講經論貞觀初勑　濟法寺上座綱維僧務傳芳季緒後召入弘福洪亦榮望當時紹綜師業襲武德末年卒八十",
    "慧遷十地": "瀛州人好學專問愛習地論以爲心賞之極負錫馳騁求慕郢匠雖研精一部而橫洞百家每至難理卽辭羣師並敘有齊之時早扇名譽從依遠公又住興善開皇十七年勑爲二十五衆十地衆主於寶光寺繼續講說仁壽二年勑送舍利本鄉弘傳寺白土內得白玉等武德末卒七十九矣遷後十地絕關中",
    "慧覺達量": "姓范齊人達量通鑒罕附其倫儀形秀峙眉目峯映衣服鮮潔身長七尺容止溫雅顧步淹融威儀感人講華嚴經十地常滿千人有先爲造千僧堂不月而畢覺容止弘雅其狀若神談吐抑揚汲引玄隱披釋冲洽聽徒竦戴製一十三卷義章行於世矣九十卒曾爲寺種棗千株",
    "智琚辯才": "新安人姓李原其世係出自高陽曾任理官時代音變遂理爲李其本冀州趙郡典午東遷江左父禕仕梁員外散騎侍郎琚年十九便自出塵聽坦法師釋論未淹灰管頻聞精義坦卽隋齊王暕之門師次聽雅公般若又聽譽公三論年二十七卽就敷講無礙辯才衆所知識說經待問亟動恆倫口不言人服無受色後三屈指而逝於常州建安寺武德二年六月十日弟子常衍姓丘晉陵名族容止可觀精采卓異敬崇芳績立碑寺門西陽王記室曹憲爲文",
    "道慶日月": "姓戴其先廣陵後家于無錫年十一出家事吳都建善寺藏法師十七卻聽彭城寺成實義莫之遺所以時匠目之云可謂懸日月於胸懷注江河於口海後歸無錫居鳳光寺學徒雲萃慶美容止善言笑淡名利厚交遊毫翰奔涌琴詩婉約風神閑縱韻宇虛凝應物有方履機無誤武德九年八月終年六十一二月十六日窆於扶塘山下穿壙日感白鶴羣下同寺沙門法宜曰余與伊人言忘道契京輦少年已欣共被他鄉襄暮更喜同袍月席風筵接腕晤語惟吾子經堂論室促膝非異人豈意玄穹殲我良友千行徒洒百身寧贖未能抑筆聊書短銘云云",
    "慧因水藍": "姓于吳海鹽人晉太常寶之後胤祖朴梁散騎父元顯梁中書舍人並碩學奇才世濟其美因稟靈溫裕清監備通徽音深美緇素欽屬十二出家事開善寺惠熙法師志學之年聽建初瓊法師成實惠聲廣被道衆相推又學心觀次長千辯公處稟學三論窮實相微言弘滿字之幽旨寫水一器青更逾藍後居山林受業弟子五百人傳法三十年至陳太建八年幽冥使來王請說法部從相喧絲竹交響卽當奄化在地獄三日非夫慈濟幽顯行極感通豈能赴彼冥神心遊異城陳僕射徐陵毛喜等探幽洞微時號知人造禪定寺搜揚宇內請爲知事上座八十九卒天樂來迎等",
    "慧暠一食": "安陸人幼入道門卽懷遠量收覽經義弘導居心承茅山明法師世稱郢匠通國瞻仰因往從之諮奉無倦年方登立卽昇法座談柄一指衆侶諠譁受業傳燈分風從化後居綿梓人爲來晚去思詠謌滿路又至荆門學徒日倍又造安州方等寺講說相續貞觀七年卒八月十七日暠平生在衆日止一食七十餘年隨得便噉學士道勤見其瘦弱告其外衆令辦厚供暠恠異知令勤出衆永不相襲告曰邪命之食不可御也汝聞吾言而不解教意守節稟操如此",
    "法祥至教": "同州人童稚出家清貧寡欲周勤訪道棲止無定冠具已後尊奉憲章刻意鞭志潛心玄賾深窮至教遇周廢法隋興出家住大興國寺志操俊爽言必簡中立身凝肅不居幽屏常處大房開通前後三十餘年當風雨而住虛廓其慮門未曾掩坐臥一床讀經爲業人問卷終方對曾患痢疾有加藥者不食曰痢者水也不進自除便噉乾餅數日便差臨終見佛香樂競至愔鬱盈房白鶴來繞房三匝去後少時而卒葬城東隅傾邑充衢幢蓋綿亘哀慟之聲聞於遠近",
    "靜藏義名": "姓張澤州高都人九歲出家事清化寺詮禪師進戒之後徧詣法席聽探經論攝論十地是所偏求後居淨影寺弘揚名義發弘誓曰丈夫出俗紹釋氏爲師豈不欲義流天下名冠玄班後大業九年勑召入鴻臚授訓東蕃三國僧義並從法教後住玉泉寺武德九年五月十六日卒弟子道則習祖風範矣",
    "圓光墳聖": "姓朴新羅人家世海東祖習綿遠而神氣恢廓愛染篇章校獦玄儒討讎子史年二十五乘舶至金陵遇出世師莊嚴寺旻公聽攝論乃知世典同其腐芥乃上啟陳主請歸道法落髮具戒遊歷講肆具盡嘉謀成實涅槃蘊結心府後法輪一轉傾注江湖後遭隋難欲殺有神光現而方免後歸本國國主金氏面申虔敬言常含笑慍結不形牋表啟書並出自胸臆兼委醫方乘機敷訓乘輦入內衣服藥食王后自營不許佐助九十九終貞觀四年終時寺東北空中音樂盈虛異香充院道俗悲慶同王禮葬于外國後有人兒子死宜葬福人墳邊卽盜葬光墳邊被天霹靂出不敬者咸委敬之",
    "海順不爲": "姓伍河東蒲坂人容貌方偉智韻圓亮長面目少髭髯儀服不羣於衆有異禮沙門道愻愻道光玄胄名扇儒宗順恭事受業文不再受日殆三千至業無點緘口不言有人於順前說種姓高尚順莞爾而笑曰我釋種餘輝法王之子上須謙讓自不敢傲誕欺人豈期庸庸之徒翻欲恃貴凌物遂拱手而去曾刺血灑塵供養舍利書經等又作三不爲篇一曰我欲偃武修文身死名存斫石通道祈井流泉君肝在內我身處邊荆軻拔劍毛遂捧盤不爲則已爲則不然二曰我欲刺股錐刃懸頭屋梁書臨雪彩牒映螢光一朝鵬舉萬里鸞翔縱任才辯遊說君王高車返邑衣錦還鄉將恐鳥殘以羽蘭折由芳籠餐詎貴鈎鉗難嘗是以高巢林藪深穴池塘三曰我欲衒才鬻德入市趨朝四衆瞻仰三槐附交標形引勢身達名超箱盈綺服廚膳甘肴諷揚絃管詠美謌謠將恐半棲弱艸露宿危條無過日旦靡越風朝是以還傷樂淺非惟苦遙更有文集數卷唐武德元年八月十五日卒春秋三十矣沙門行友著沙門傳述焉",
    "曇藏神度": "姓楊弘農華陰人家世望門清心自遠年十五占者爲壽短二親哀之卽爲姻媾旣本非情遂澤野逃避但念觀音惟思救度夜值一人貌黑告令西行有寺不遠尋聞鐘聲忽見寺僧遂蒙剃落卽遣出門可行百步迴望不見久乃天明西奔隴上求法爲務還京邑住山東地持十地名稱普聞後住京師光明寺論發新異日下擅聲又勑爲會昌寺上座又勑爲興善寺主匡濟有功勑賜絹數百段衣數百對度人三千又勑爲師遙受菩薩戒乘輦入內常至寢殿受戒時又施物倍多貞觀九年終六十九矣哀慟兩宮葬事天府于志寧爲碑文矣",
    "神逈總領": "姓田馮翊臨晉人弱齡挺悟辭親出俗遠懷匠碩備歷艱虞問道海西包括幽奧博採三藏研尋百氏年未及冠鬱爲鴻彩雖廣融經論而以太衍著名撰序詮解篇章四十卷每至論筵令三五人一時立義總領無遺然後一一解釋時語曰大論主釋迦迴法數雖多一時總領",
    "僧鳳胄族": "姓簫梁高之胤曾祖懿梁侍中宣武王祖軌梁明威將軍番禺侯顯考長陳招遠將軍新昌守鳳胄族菁華風望高遠置情恢廓立履標峻昔在志學聰惠夙成文翰百有餘首識者咸誦師僧粲法師所有幽致鳳領覽無遺會隋煬令僧拜鳳親抗對擺撥直奏援引經論明不可敬之理至貞觀年勑爲普集寺主又爲定水寺上座撫綏二寺無越六和妙達衆心欣其仰止又龍宮寺講大開法觀七十七終講罷對衆奄化弟子法位爲建碑右僕射燕國公製文講法華經百有餘遍",
    "道岳俱舍": "姓孟河南洛陽人家世儒學專門守素九歲讀詩易聰敏強識卓異倫伍父嵩仕隋爲臨淄令治聲遠肅有隱士西門義博物疎通肥遁嚴谷岳兄弟六人義爲相之曰誠偉器也自長而三兄州縣之職已下志遠其德高業心神道求解言外非世局之所常談岳十五出家依僧粲爲弟子後善真諦俱舍有太白寺惠安日行四百里目長脛安也岳友而親之爲聽此論安悉供二時於廣州顯明寺得愷法師筆迹疏本後自造疏二十卷餘二與劉進樹論兄曠弟明略並出家有學顯名亦與波頗三藏譯經岳六十九卒",
    "功逈降雨": "姓邊汴州人戶屬浚儀年六歲便思出家母口授觀世音經累日而度九歲出家因入大岳二十五便事弘法十地勝鬘以法華爲時要造疏五卷每講至藥艸喻天爲降雨佛地般若製疏并講又作無性攝論疏少欲自節衣布坐茅房無匱篋四壁廓然六十六奄化未終之前異香靈光二夜四至及終時泉井共枯矣",
    "神照一徧": "姓淳于汴州中牟人九歲隋亂眷屬凋亡惟母及身萍流無託未幾母亡年十二師明智律師出家于時再揚律藏學徒雲集宇內初定粮粒未充照巡村邑負粮周給六年令師無乏夜講法華勝鬘人無知者受具聽律又往鄴下休法師所聽攝大乘一徧義悉無遺休目河南一徧照又往許州空法師聽雜心華嚴成實隨機便講曾不辭退又造像數百鋪寫經數千卷任緣便給新譯能斷金剛經少一行便注與本合同貞觀中遘疾戒行無玷卒於安業寺五十九矣犬叫呼繞寺不食卒矣",
    "道傑難殺": "姓楊其先弘農人漢太尉震之後天懷穎發廓然物表年才小學便就外傅教以書計宿植德本情厭俗塵父母不許開皇十一年歲將冠肇垂翼東飛投聞喜橫水窟真瑩法師剃落受具學涅槃誦法華往青州聽成實才涉三年功高四載或時立難令人汗出時語曰大頭傑難人殺後大行講化兼習禪𮟳五十五終貞觀元年七月二十八日有桑泉樊綽前周廢僧前亡二女夢見來迎傑公生西方",
    "神素蘭菊": "姓王字紹則其先太原遠祖勇後居安邑素少與道傑結張范之好相攜問道場學之富禮易是長至於篇什繼美英采與傑若此人講曇論四十餘遍成實二十遍自餘小部不足述之其講也片言契理少語釋多學者言悟聽覽不倦則傑高於素若多陳同異廣定是非鄭重校桷開生學意則素賢於傑故晉川謂二公可信春蘭秋菊又棲嚴大衆請知寺任貞觀十七年二月二十三日卒化時坐亡七十二西方相現念佛而終立骨不側",
    "法護定義": "姓趙本趙郡人祖康濟陰守子孫家焉隋初有趙恆者與清河崔汪以秀才擢第時號四聰卽其父也家門清儉禮素自居護冲幼時戲則圓坐登講採花列供其父知爲法器十二遭父憂母喪服闋河北衛郡學儒術忽遇勝緣十五出家七日誦維摩經終自後求學訪無遠近毗曇成實曲盡幽致攝論初至義有未詳護爲定之後唐法師論至果然符會以爲默識貞觀十二年勑入龍潛寺知寺事六十八終中書杜正倫爲碑文歎爲經論之士",
    "玄續碑文": "姓桑蜀郡成都人出家旣久經論道業涅槃成實所學之宗常講法華道引蒙曉然風采高峻容止方覆言談之際機候變通達外書善艸隸時吐篇什繼美前修引接後來有才調者命來與語愛而狎之爲寶園寺製碑銘中有彈老莊詞道士憑善英請改不然欲奏續確不從文勢如此任自奏之其文曰老稱聖者莊號哲人持螢比日用岳方塵",
    "慧璧長坐": "姓弘蘇州人爰在孕胎母絕腥辛及誕育後生嫌臭味故自孩童菜蔬飽腹諸絕希求後出家依流水寺嚴師明教隨順修奉冠肇已後周遊訪道無擇夷險四論三經詣詢賞要學旣明達還返舊居四遠承風咸來請謁門人來去常數百餘曉夕誨誘樂說無倦背不著席四十餘年老無久力時撫彎几貞觀之末年七十餘伊人不遠詞狀罕傳四遠稱揚但云不可思議大德至於登機對接述作憲章高軌莫聞恐埋諸古惜哉",
    "智凱火宅": "姓馮丹陽人父早亡六歲聽吉藏講法華經火宅喻夜告母曰經明火宅只我身耳若我是火我應燒人曉知無我遂詣藏出家身黑時人號爲烏凱年十三覆藏經藏極嘉歎後於靜林寺聚衆常講武德七年剡縣立講聽徒五百貞觀元年往餘姚縣小龍寺常講三論誓不出寺脅不至席不受供施佛殿之後一池忽生曰只飲此池可以卒身爲性慈仁言極獷厲齊都督請講三論四方義學八百餘人後聞池竭曰吾將逝也依常登座手執如意奄然而卒七日供養而起塔焉",
    "道基玄宰": "姓侶河南人素挺生知譽標岐嶷年甫十四負囊遊於彭城博聽衆師隨聞成德討論奧旨則解悟言前披析新奇則思超文外故徐許騰其明略河海重其義方儕等高推前修仰止隋太尉尚書令楊素負材經國任總權衡嘗奉清猷恭事禮敬敘言命理噎嘆而旋顧諸宰伯曰基法師佛法之俊奇也自見名僧罕儔其匹卽請東都講揚心論談瀉河傾響對雷動大業五年勑詔對敷玄論允塞天心大辯之徒俱聞令譽及登法座各擅英雄而解有所所歸並揖基爲宰後之西蜀弘揚攝論貞觀十一年二月卒於益州福成寺六十餘矣後惠景寶暹並明攝論譽騰京國景乃清慧獨舉暹師神志包總矣",
    "智琰三英": "字明璨姓朱吳郡吳人祖獻梁員外散騎侍郎父珉陳奉朝請琰託質華家應生觀德母張氏初懷孕日夢昇通玄寺塔相輪坐得超生之勝兆誕育之後又最異儕童秀氣貞心昂形瞻視八歲出家事通玄璩法師年十二誦法華經一部明悟聰察咸謂神童乃自惟曰翼翼廣都四方是則何得久居坎井十六入京聽報恩寺持法師成實聰慧夙成深智開發十九歸鄉而講莫不嗟其少秀後至京從秦皇寺延法師進具德瓶儀鉢深護戒根至德年建仁王道場在內禁命百法師琰二十二列在一數後削迹武丘將三十載楊素見重與沙門道安僧遍知並內外博通學優業淨交遊時號三英琰貞觀八年十二月遷神年七十一遠近皂白哀慟",
    "道遜生花": "姓張河東虞鄉人神氣高邈器度虛簡善通機會鑒達治方子史流略常頗遊處護法御衆誠其本據雖大通羣籍偏以涅槃攝論爲棲神之宅與道謙師事曇延後道會普川行光河表日延主客資給法財皆委僧儲通濟成軌貴賤參問曾無送迎言笑溫雅談謔賦詩接晤緣機並講詞令奉禁守節不妄虧盈曾乘馬至關關首有五子皆是凶徒一夜五欲取馬五見神護至曉謝咎後有請講涅槃辭不獲已云何梵後辭衆便終七十五其年十二月二十五日闔境同號若喪考妣當夜雪降周三四里乃掃路通行陳尸山嶺經夕忽有異花遶尸周匝披地而出莖長一二尺上發鮮榮似款冬色而形相全異七衆驚奉悲慶誼山折將水瓶中至明年五月不萎晉州有人性好遊獵入山不信花無尸盡乃曰生不蒙開曉死不見花瑞重願焉言訖生也遜弟道謙學行之美少劣於兄而講解十地有聞關表貞觀元年卒于山舍年六十七立碑行友爲文",
    "道宗說戒": "姓衛馮翊人任性虛融寬仁篤愛優洽成濟有名當世弱年遺俗敦務釋門專志大論講散文旨後住同州大興國寺卽隋文生地敷弘連席與蒲州道遜情同極濟開洗塵心又每布薩物貴新聞衆多說欲本是厭怠不成聖法自爾盡報不來量事方許無至累約言涉勤繁者皆爲之流淚欽敬正法爲若此也貞觀十二年遘疾卒年八十五弟子五百餘人奉佩法訓竭情厚葬故軒駕連陰幢蓋相接數里之間皂白斯滿墳在城東立碑矣",
    "三慧神現": "樓煩人崇履涅槃以爲正業行流河朔名振伊瀍大業初年以學功成下勑徵入惠日道場東都晚進玄津通涉慧有功焉而神氣清嚴顧眄成則皷言動論衆所憚焉曾勑往巴蜀搜舉賢哲酇國公竇軌作鎮庸蜀偏所諮崇武德九年遠朝京闕勑見勞問工部尚書段倫造靈化寺奏上請住住之時復開闡又勑參譯綴文諮義七十卒慧昔絳州感神見形質希世致敬於慧誡於知事勿耕墓所若不從言打必致死乃問知事田中果有古冢遂常誡不得犯幽顯神祇矣",
    "慧頵立殿": "姓李江下人十歲出家事舅光嚴寺明智法師頵實隴西世載蟬冕遙派合於天潢遠條連於若木一十世祖西晉都亭侯重亭於夏汭因遂家焉頵事師竭志依承義門斯啟年二十便預仁王法師聲唱逾遠天子目覩光寵國恩後隋末遊吳廣開學市蘇州刺史劉權忻負法筵東晉時有白尼感二尊石像西域泛江而來迎止通玄多顯靈異值隋末喪亂殿宇皆盡蒙犯霜露頵曰僧且何安乃營一殿自採奇木一年而成貞觀四年卒六十七矣立碑江左學士諸麟爲文弟子千餘又作五層塼塔",
    "法恭羽儀": "姓顧吳人正信天發成德自然妙識悟道高情拔俗故知爲道者貴其精力通方者歸其志當立朝者宗其篤誠招隱者味其閑放詳之於恭諒法俗之羽儀人倫之准的初生之時室有異光撫塵之歲便能出俗事武丘聚法師受具之後聽餘杭寵公成實毗曇寵將亡便付談柄三吳九流爭趍問道後遊建業貞觀十一年下勑赴洛與常州法宣同時被詔亦卽來儀深降恩禮對揚帷扆入侍𮩘筵四事供給等雍牧魏王遙加欽請講筵初啟負袟相趍談疏才成名都紙貴加以博通內外學海截其波濤鴻筆彫章文囿開其林藪貞觀十四年卒西京大莊嚴寺七十三矣冕旒興悼有識含悲降勑賻贈並造靈輿弟子慧龍送柩還鄉十五年二月十五日窆武丘南嶺豎碑中書令江陵王岑文本製文劉子翼作銘",
    "智正遠度": "姓白定州安喜人家傳信奉夙著弘通纔預有知便辭世網識見弘舉不羣蒙稚十一落髮父母泣淚而顏色無改師知其遠度也日授未聞隨得錄記恣其學問不盈數載慧聲遠布開皇十一年文帝廣訪英賢遂與曇遷同入魏闕奉勑慰問令住勝光左僕射虞慶則欽正高行造延覺寺奏請住焉後住至相二十八年不涉人世有請便講貞梗自課六時無憩貞觀十三年二月二十八日卒八十一矣弟子智現等鑿巖處之現少出家有戒能製作正製諸流端坐思惟現立侍執紙筆有時足疼而倒正責之不專古人翹足七日等華嚴疏十卷矣",
    "慧稜得意": "姓申屠西隆人胎中父亡惟母養育三歲儇慧思願聞法母憐其孤苦相從來聽襄陽潤法師三論文義之間深有領覽年八歲母又亡詣檀溪寺調律師求度已至十六往蔣州茅山明法師三年蒙其曲教後隨暠入蜀凡有法輪皆令覆述談理人微皆號得意稜日行三百深有足功採聽供養暠時至隋州乞食報力雄猛生無一患後暠化付講在襄州紫金寺衆常三百講涅槃經有咸通寺昶法師夢閻王請稜公講三論昶公講法華貞觀十四年十月十六日果有異香來請無疾而卒年六十五矣稜常願於地獄講大乘經",
    "智拔講終": "姓張襄陽人幼年清悟雅好道法六歲出家爲智閏弟子顧有才器付哲法師誦法華日通五紙常欲開悟蒙俗受具周聽至京承吉藏四海標領三乘明匠尋詣奉旨欣擊素心首尾兩遍便令覆述後至襄陽耆闍寺常講法華年別五遍貞觀十四年九月十七日於清信士張英家法集開法華題答對纔訖告稜法師曰今與諸大德信士別矣遂卽潛然迫而察之已遷化矣合境玄素嗟惋驚慟顏狀如生加坐堅正蔣王躬臨燒香供養贈物百段齋五千人年六十八",
    "慧瑜神護": "姓岑三歲二親俱亡舅氏養之五歲隨外公往長沙寺聽法見佛啼泣戀慕不肯還家遂爲救苦法師弟子令誦大品五十日中一部通利晚聽三論後入玉泉二十三年泉神供養有賊張赫加與十人來池神現大黑蛇施毒皆倒瑜至救得三人貞觀十年荆州道俗請講三論大品開示未聞佛法由盛十四年七月二十三日合寺見羣星入井不測其故至八月十三日講往生文未訖手執如意於座而卒七十九矣",
    "慧持象王": "姓周汝南人開皇初父任豫章太守因而生焉少機警美姿容棲遊之方欣其言晤履歷名邦將挹道化初至丹陽投滿法師爲息慈令誦大品日通五紙年才登冠身長七尺色相光偉執持威容不妄回眄時目象王持聽東安莊法師又聽實法師三論鈎深幽極門學所高兼善老莊易史楊素見面歎曰絕倫僧也後住弘道寺在越州不出寺三十年立志堅白書翰有聞加坐不臥勤苦至終貞觀十六年八月三日卒六十八跏坐繩床斂容而逝弟子謂入定有會稽杜護參拜聞異香方知久化加結鏗然伸而不得乃坐送大禹山玄素悲慟矣",
    "法敏神請": "姓孫丹陽人八歲出家事英禪師入茅山聽明公三論明初聽朗公講朗將化朗召明門人千百明亦非一朗曰柱下明衆咸恠焉明在柱下坐一席八年口無談述身無妄涉衆目疑明朗令少年扶上座爲衆釋疑才序敘玄義衆皆伏也敏從師焉立性虛靜不言人非賓客相投欣若朋友面常含笑慈育在懷涉獵玄儒通冠文彩襄荆士素咸傾仰之後住龍泉弘闡兼達莊老子史談笑動人貞觀二十年講涅槃經四月八日夜神現告法師疾作將生西方至七月十四日卒曾住山頂光福寺無水欲移感神現往劍南請龍爲池不竭七十有九卒",
    "慧眺出舌": "姓莊少出家以小乘爲業遊徐齊青海數論精研馳名江漢開皇末聞象王哲講三論心生不忍曰三論明空講者著空當發言訖舌出三尺鼻眼耳中悉皆流血七日不語伏律師曰此毀大乘遂焚香令悔尋復如本輿往哲所常聽大乘後見三神人往曰師大利根謗大乘罪千佛出時猶在地獄因是禮懺不止造大乘經論一百部八十終七日林樹變白大泉渾濁過此方止亦知過能改寺去城五十里從受戒者七千人赴山建齋墓所",
    "靈睿立化": "姓陳祖宗敬信老氏其母入觀乞子夜夢松樹下坐有七寶鉢飛來入口便覺有娠卽不喜五辛諸味及誕已設或食母子頭痛八歲將至道士所令誦步虛詞口鼻血出終不得通還家入田遇智勝法師便曰家門奉道自欲奉佛隨師出家卽將往益州勝業寺爲沙彌一夏之中大品暗度後聽三論睿身相黑短長五尺言令所及通悟爲先常講大乘以爲正業將終衆見幡花滿空菩薩化佛等睿聞出看立便氣絕迎去不到扶臥房中三更起加坐刺史已下躬手付香供養送至歸山設大會八千人年八十三矣然其潔清重雅過中不食葷辛莫履具盡報焉",
    "僧辯震幃": "姓張南陽人日誦千言時共異之聲聞鄉壤十歲出家聽仁王維摩二經文義俱達先德曰吾歿不憂弘法人也開皇初年勑遣蘇威簡三千人用充度限辯年幼少㝡在末行輕其行業召令口誦言辯清亮神明堅正見者屬目大衆嗟賞餘並不試同得出家受具已後師智凝廣聽經論後至芮城將開攝論露慢而講李釋同奔黃巾致問酬答乃竟辯曰正法自明邪風致翳雖重廣誦不異前通須臾旋風勃起徑趣李宗縵幃掩抑身首煩擾冠幘交橫衣髮紊亂風至僧倫怗然自滅大衆笑異一時便散辯謙讓知足名滿天下公卿咸委曾無迎送貞觀十六年六月十三日卒於弘福寺七十五矣于時炎曦赫盛停屍二旬而相等生存形色不變迄于葬日亦不腐朽鑿龕之窆至今鮮肥如故中邊佛性盡有章疏焉",
    "法常頂記": "姓張南陽白水人高祖隆仕魏常少踐儒林頗知梗槪十九出家奉戒自守不羣非類事曇延法師大闡宏猷學不逾歲卽講涅槃道俗聽者咸奇理趣延乃摩頂記曰觀子所涉必住持正法二十二又窮攝論成實毗曇嚴持等博考同異皆爲軌轍後入京講化貞觀勑爲皇儲受菩薩戒九年又勑爲皇后戒師至貞觀十九年七月二十六日卒七十九矣葬于京郊前後威儀四十里信心士女執素幡華盈數萬也常曾感觀音普賢現也每講涅槃攝論又不曾看常有大神部從逐衛道俗時見密以高之又所獲法利皆修功德經像但務其妙不言其價服用麁弊疏造八卷碑文李伯藥製",
    "智徽卓秀": "姓焦澤州高平人年十三志樂出家不希世累住本州清化寺依遠法師聽涉經論於大涅槃偏洞幽極謂諸沙彌之卓秀者也立性勤恪樂爲僧務每有執役不憚形苦晝供衆僧夜讀章疏曾不解衣精研無怠受具已後神思高正戒行明潔平恕儉約見者欽屬後常講涅槃勝鬘以爲恆業常語徒曰父母生吾肉身法師生吾法身思報此恩何由可逮惟有弘教利物薄展余懷每歲常講不敢告勞以惟斯故兼以課已行業無虧六時手執薰爐約數承禮夜不解衣一生恆爾清素寡欲不樂交遊敷化之餘便營僧事故澤部長幼詠仰于今精行威人戒勤肅物騰溢嘉譽馨香洽聞乃至先達高明時流英雋皆推伏仰德始卒無差餘行尤多不能具錄貞觀十九年三月卒年七十九矣",
    "玄鑒止酒": "姓焦澤州高平人天性仁慈志樂清潔酒肉葷辛自然厭離十九發心投誠釋種聽遠公涅槃深得其趣高行剛直見飲酒者在寺呵諫碎器俗士不度者皆被嗔責奔散止講涅槃十地維摩四時不輟八十三卒武德六年濩澤縣李錄事死經七日隱身謂妻曰我未合死更有六年司命誤取閻王放我人中作遊魂我知未來事但言賣卜後謂妻曰人世短促何不聽法與妻入寺聽鑒法師講曰人頭已上並是諸天鬼神來聽也",
    "玄會騰蛇": "字懷默姓席安定人遠祖因官又居京兆會年十二精苦絕倫欣志捐俗儀相秀美有異神童隋王諒見而奇之奏度出家爲海覺寺總法師弟子專志涅槃功逾倫等總令覆述徒衆駭伏從來深隱皆能剖析時大賞之以爲涅槃後胤因改舊章穿鑿戶牗功難讎抗後講至騰蛇喻感異蛇現五十九卒貞觀十四年五月二十七日也自會之在道也溫柔在性弘贍爲心遠近流寓投造非一而能推心接誘惟法是務晚又常坐終身矣",
    "行等鷄聽": "姓吉馮翊人十二出家與會公同事總法師服章粗素立性鏗卓登聽靜影遠公涅槃伏讀文義相從講百一十遍有難先知聞異香等常感一鷄自來伏聽因受戒者死而還活等貞觀十六年三月六日因疾而終七十三矣臨終謂衆少欲知足可爲永誡吾死勿作威儀惟以一椽輿送山所願食吾身者早成正覺後弟子收骨神和原塔葬焉",
    "志寬神隨": "姓裴蒲州河東人祖宗仕族不交羣小父隋青州刺史寬自幼及長以清約知名歷聽諸講涅槃爲心要生常履信言行不乖常誦維摩及戒本每有神衆護衛左右常聞振介冑聲寬靜攝居形不臥全氈不畜疋絹匱篋之事由來絕心騎乘勞具終身不涉口不及利手不執錢不行贊毀於人物也而性好看病無問道俗不以遠近無人治者皆輿迎房中有患癕者口爲吮之乃至其差至蜀爲息虎災貞觀十七年五月十六日卒於仁壽寺七十八矣誡諸弟子觀身如幻便無愛結籧篨椽舉無得隨俗紛紜爲不益事言訖而卒",
    "慧休虎口": "姓樂瀛州人世居海濱生知離惡深惟罪報常樂出家年十六遇相州僧化導事服業焉後聽裕公華嚴鎣動身心不略昏曉幽求體性章句蕪昧至理未融展轉陶埏五十餘遍研諷文理轉加昏蒙試以所解遍問諸師皆慮涉重關返啟其致乃悟曰斯固上聖之至理也豈下凡而抑度哉又聽明彥成實雜心而出章抄又聽四分三十徧或曰暮年何猶聽律休曰余初出家從虎口中來卽奉受戒法豈以年朽可斯須離耶恨不常聞休後以埿成鉢相鉢始也衣服率素尺絹不居所得外利卽迴講衆見著麻鞋三十餘年雖有斷衣綴而踏涉暫有雨雪徒跣而行有問其故答云埿軟易履不損信施寒不加火熱不依涼受具以來鉢無他洗入夏已去不噉菜蔬於道往還執箒先掃存護物命寧有過之行非一種具掠尤難有弟子曇元高潔僧也經論及律並曾披導偏重清行不妄衣食休當九十八卒告曰經論聽三十遍猶恨少功亢常乞食自資勑住弘福寺",
    "靈潤降魔": "姓梁河東虞鄉人家世衣冠邦閭望族風格弘毅統擬大方少踐清猷長承餘烈故能正行倫不肅而成昆季十人秀美時譽中間三者齊慕出家父告子但誦觀音先度者許潤執卷便誦從旦至中不起便度卽依興善寺靈粲法師年十三聽涅槃妙通文旨後登講座釋咸忻其德或時宴坐被魔所嬈善神縛來謝咎後止感化寺一十五年足不妄行講畢習定是非經目曾若不聞講涅槃七十遍身長八尺奉戒不虧動靜溫和挺超聰穎十三離俗更不重臨",
    "道洪白雉": "姓尹河東人父曜仕隋任江陵令有子五人洪當第三聰敏易悟深厭形有十三出家事曇延博通內外又於願法師聽十地受具已後鬱爲法匠後勑爲律藏寺上座緝諧理事允副朝委立性清慤無競榮辱故使厚供殊禮又勑爲總持寺主寶昌寺請講涅槃常有白雉隨人聽法集散馴狎終於講會講十七遍七十九終化佛來迎異香滿院見羅睺羅來相迎矣",
    "義褒論道": "姓薛常州晉陵人天體高遠履性明朗出家已後遊談在務周流會計統御法筵初從蘇州永定寺小明法師稟學華嚴後傳經述論三十餘年光聞五湖馳名三輔每以大乘淳味不無流靡後太宗勑詔入京與奘法師相遇因入內道場與道士李榮論義立本濟義榮呼先生曰汝爲弟子褒曰旣稱先生應先道生道爲弟子於時無對天子怡然內宮嗟賞爾後諸寺連講法華淨名中百以開時俗七衆才驅羣公畢至英聲逾盛不久遘疾卒於淨土寺五十一矣道俗悲涼恨法門之早掩皇上傷悼久之遂勑送柩於金華山賻贈之榮聞光遠近也",
    "圖澄神異": "西域人姓帛少出家清貞務學誦經數百萬言善解文義雖未讀此土儒史而與諸學士論辨凝滯皆闇若符契無能屈者西域咸稱得道人晉懷帝永嘉年來適洛陽志弘大法善誦神咒能役鬼物以油雜臙脂塗掌千里外事皆見掌中如對面焉然須齊潔或聽鈴音事無不驗值劉曜亂石勒屯兵葛陂專事煞戮沙門被害者衆澄欲化之有大將軍郭黑略奉法澄卽投之略受五戒崇弟子禮略隨勒戰澄皆預記勝負勒以略有異見問之曰有澄也勒曰天賜也召之勒曰佛法何靈澄知勒不達深理可以相從乃請燒香以鉢盛水生青蓮花勒驚駭信服因告勒曰王者德化洽於宇內則四靈表瑞若政弊道消則慧孛見於上恆象著見休咎隨行斯乃古今之常微大人之明誡勒甚悅之被誅者免十有八療病知賊相試欲煞勒從襄至生擒劉曜咒龍求水言今年勿食葱有蟲煞人果石葱反後勒彌重禮澄爲大和尚有事諮問石虎有子死暴亡三日勒令告澄取楊枝咒活後勒稚子令多在寺中每八日勒自入寺灌像後虎登位敬之轉甚下勑曰和尚國之大寶榮爵不加高祿不愛宜衣以綾錦乘以雕輦朝會之日常侍已下悉扶和尚升殿太子諸公輔翼主者唱大和尚衆坐皆起以彰其尊又勑司空李農旦夕親問太子諸公五日一朝表瞻敬焉法常法佐二弟子路遙千里語亦皆知於是國人曰莫起惡心和尚知汝澄所住方無敢向而唾者石邃將圖大事澄以言箴虎不悟後乃知之黑略戰敗被圍澄咒之乃免虎後被晉逼之三邊告急虎曰事佛無靈澄曰王昔曾爲商主供五百僧吾是一數今得爲王豈非三寶力壃場軍寇國之常事耳何怨三寶虎信而跪焉虎曰治國煞人違戒如何澄曰煞可煞不害無辜又麻襦在魏縣澄先告虎有異人至勿煞見澄對語終日人無會者虎令還給十戶爲日俸後石宣石韜有事皆先知乃至云棘子成林澄一百二十歲終虎作墳葬澄左乳邊有穴圍四五寸通徹腹內有時出腸洗之夜出光明身長八尺風姿祥雅澄自云生處去鄴九萬餘里棄家入道一百九年酒不踰齒過中不食非戒不履無欲無求受業門徒常隨數百計餘一萬立寺八百九十三所葬時以錫杖及鉢內棺中冉閔開墓棺中無尸鉢杖在耳後慕容雋夢虎嚙臂石虎意爲崇出虎尸尸仍不毀罵而弃之於漳河尸立一橋柱下不動王猛收葬麻襦言終一柱下先言驗耳儁後被郭神虎煞之",
    "道開服石": "姓孟燉煌人少出家誦經四十萬言絕穀餌柏實松脂小石子櫅薑如此七年冬夏袒肩不畏寒暑常坐阜陵太守遺馬迎之開自步行日三百里神鬼現形敬之石虎建武十二年來至南安度一童子爲沙彌年十四稟受教法行能及開時太史奏虎云有仙人星現當有高士入境其年秦州刺史上表送開勑止鄴城法林寺於房內造閣高八九丈常禪坐其中虎供給甚厚皆以惠施有來求仙法者不答善醫眼疾石鞱開著藥目病愈之澄曰此道士去國衰矣當有大災石氏滅也後入羅浮山百餘歲卒勑弟子安尸石室中康泓每見神仙常來供養",
    "佛調分化": "天竺人佛圖澄弟子性尚純朴餘皆高之有兄弟二人事調出入見分身教化或入山將乾飯數斗一年食之有餘經雪入虎穴至夜深虎來調曰奪汝處宿有愧如何虎低頭而去後於山中自剋亡日以衣蒙頭奄然而卒門人葬之後開棺無尸唯履而已",
    "耆域神奇": "天竺人周流華戎靡有常所而俶儻神奇任性忽俗於天竺交廣並有靈異欲渡江船人不載至北岸域亦至船人謝咎路逢兩虎摩頂而退兩岸見者隨從成羣以晉惠末至於洛陽諸人作禮域晏然不動或言人前生來處有滕永文脚攀咒而得愈又有相思樹非時而死咒亦重活又一病者咒之腹出臭物而活後却歸西天不委所終矣",
    "犍陀善行": "犍陀勒西域人至洛陽積年雖敬其風操而終莫測之後謂衆僧洛東南有槃鵄山山有古寺可共修焉衆未之信一日到山指示不錯因共修立以勒爲寺主去洛城一百餘里朝朝至洛諸寺中食暮乞油一鉢還寺然燈以爲常式未曾有違時能行者勒引而去之流汗不及勒令執衣閉目唯聞風雨之聲不復覺倦須臾至寺勒後不知所終",
    "訶羅竭戒": "訶羅竭西域人少出家誦經二百萬言性靈玄守戒節善舉厝美容色多行頭陀止宿山野晉武帝太康九年至洛陽時疫疾流行死者相繫竭爲咒治十差八九至晉惠帝元康九年西入止婁山石室坐禪無水人欲爲開澗竭曰不假相勞自起以左脚踏室石壁壁陷沒指斂足水流香美飲者止飢渴後坐化焚尸不得却移坐石室",
    "法慧繩床": "本關中人方直有戒行入嵩山事浮圖密爲師晉康帝建元年至襄陽止羊叔子寺不受別請每乞食時輙賷繩床自隨於閑靜處則施之而坐時或遇雨以油帔自覆雨止唯見繩床不知慧所在尋問未已慧在床坐遇僧法照曰汝過去曾折一鷄足其殃將至俄爾爲人折足征西庾稚鎮襄陽素不奉法疾慧煞後見靈恭悔過焉",
    "安慧異物": "未詳氏族少無恆性卓越異人而善談吐晉永嘉中天下疫疾流行慧乃晝夜祈誠願天神降藥以愈萬民一日出寺見石似甕疑是異物看之果有神水病者飲服莫不皆愈後於洛陽大市寺自手細書黃縑寫大品一部合爲一卷字如小豆有周仲智妻胡氏得一本供養過火不燒人見莫不迴邪又有康慧持亦神異僧又涉公者西域人虛靜服氣不食五穀日行數百里言未然事驗若指掌以符堅建元十一年至長安能以祕咒咒見神龍每旱堅常請咒龍俄而致雨龍下鉢中堅及羣臣親鉢中觀之咸歎堅奉爲國師士庶投身接足年六十無疾而化堅哭之甚慟七日後開棺無尸後旱堅曰朕有涉公何愁雨乎是大聖也",
    "曇霍錫杖": "蔬食苦行常居冢間樹下專以神力化物時河曲鮮卑自稱爲王改元號建和從河南來持一錫杖令人跪之此是般若眼奉之可以得道人遺衣物受而投地或放河中衣卽尋還本主一無所汚行疾如風力者追之恆困不及言人死生貴賤不爽毫釐人或藏其錫杖閉目少時立知其處並奇其神異或七日不食神色不改國人蒙祐咸稱大師出行街巷百姓起迎作禮後不知所終",
    "史宗麻衣": "不知何許人常著麻衣或重之爲衲故世號麻衣道士身多瘡疥性調不恆常在廣陵行坐謳唱以自欣暢得物隨施栖隱無定江都令聞而來召應對機捷無所拘滯博達稽古辯說玄儒乃賦詩一首云有欲苦不足無欲亦無憂未若清虛者帶索披玄裘　又有一道人不知姓名常賷一杖一箱自隨逼暮來詣海鹽令云欲數日行暫倩一人可見給不令曰隨意選之乃取守鵝鴨小兒形服最醜將去倏忽之間至一山上屋中有道士相見忻然共語小兒不解至中令小兒就主人索食得一甌食狀如熟艾食止飢渴作書寄令令亦不會令問道人箱中何物曰書疏令常欲盜看終不能得後與令辭留之不住曰深小欲停常擬人物欲盜如何呼先小兒令問去遠近曰去時道人令捉衣帶與杖飄然而去聞足下波浪聲令寫書本呈史宗宗見大驚曰郍得蓬萊道人書耶宗後遊吳過漢樑漁人不獲魚等陶淵明記遇三異法師史宗是其一也",
    "杯度蓬萊": "在冀州不修細行神力卓越人莫能測曾於一家止宿見有一金像度竊而持去其主覺而追之馬趂不及見度徐行前至孟津以木杯在水累足而過不假風棹輕疾如飛俄而至岸達于京師年四十許衣不蔽形言語出沒喜怒不均或嚴凍洗浴或著履上山荷一蘆圖更無餘物乍往近賢寺法意道人處意以別房待之後欲往舟涉江告舡人求渡不從度自以杯水中累足顧眄吟詠直渡至廣陵遇齊家先不相識直入而坐置蘆圖中庭衆以形陋無恭敬心主人見圖當路令人舉之不動度食竟捉之而去見圖中有四小兒面目端正衣服鮮明各長數寸謂四天王也度不甚持齋飲酒食肉至于鮮鱠與俗不殊奉者或受不受兗州刺史劉興伯請度負圖而至令人舉之不動加之十人亦然伯自看之唯破衲衣木杯後於巖下北臥而卒頭上足下皆生蓮花花極鮮香一夕而萎人共葬之後彭城人見如故及開塚無尸",
    "曇始白足": "關中人自出家後多有異跡晉孝武大元之末賷經律數十部往遼東宣化顯度三乘立以歸戒蓋高麗聞道之初後還關中開導三輔足白於面雖涉泥水未嘗沾溼咸稱白足和尚時長安人王胡叔死數年後叔現形將胡遍遊地獄畢乃辭叔叔曰旣知因果好侍奉白足道人後赫連勃勃滅法殺之不得普放沙門始隱山修道拓跋壽剋長安有崔浩少習左道猜疾釋門太平七年遂毀佛法沙門盡殺始化之刀劍不傷送始虎檻始乃騎虎至殿帝乃信佛化壽感癘疾崔寇二人次發惡病帝殺二門盡宣下國中興復正教俄而燾崩孫睿襲位方大弘佛法盛迄于今始後不知所終",
    "法朗飯聖": "高昌人幼而精苦多有徵瑞鞱光蘊德人莫測所階朗法師法進等亦高行僧也閉戶獨坐忽見朗在前乃問何處人何方入來曰戶籥孔中入云與遠僧俱至願備中食進令備食訖但聞舉鉢之聲不見人也遠公曾與進一袈裟進與朗朗曰衆僧以去別日取之後執爨者從進索之進卽與也朗後之龜茲彼王與一禪師爲約有得道人至相告朗至禪師白王王以聖相待後於彼化焚尸於兩肩泉涌直上于天衆咸歎曰希有乃收骨起塔葬焉後有西域人具傳又有沙門智整亦有異行修行貞苦",
    "邵碩師子": "其性如狂爲人大口眉目醜拙小兒好逐隨之或入酒肆同人酣飲性好佛法每見佛像無不禮拜讚歎悲感流淚碩本有三男二女大男名慧出家碩亦出家自稱碩公出入行住不擇晝夜遊歷益部諸縣及往蠻中皆因事言謔協以勸善至人家眠地有喪乞細席有小兒亡時咸以此爲讖至罪福之事言必有應四月八日成都行像碩於衆中匍匐作師子形諸縣皆言見碩公作師子形乃知其分身刺史蕭惠事之如神有孟明以男子衣衣二妾試碩云此二人給公左右碩爲人好語韻乃謂明曰寧自乞酒以清嚥不能與阿夫竟殘年後著布帽詣明門間明不久卒記長史沈仲玉爲刺史如其言矣臨終告法進露吾林下後不復見",
    "慧安慧濟": "未詳何人少被虜之爲奴執役勤苦主甚愛之年十八聽出家止江陵琵琶寺風貌庸率頗共輕之時爲沙彌衆僧列坐輙使行水安行空瓶從上至下水常不竭時咸異焉及受具戒稍有靈跡嘗月晦夕共同學惠濟上堂布薩門未開安乃從壁隙入濟甚駭不敢言後至塔下語濟云吾當遠行今與君別便見天人伎樂香花滿空濟驚歎安曰前後事迹慎無妄說說必有咎後往蜀終濟與劉虬爲傳矣",
    "法匱養病": "姓阮吳興於潛人少出家爲京師枳園寺法楷弟子楷素有學問功匱爲性恭默少語自守誦法華經一部寺有上座勝法師老病匱從爲依止營護甚恭及終亡殯如法每齊得直造旃檀像像成自設大會後京師枳園同時皆見匱來中食終時手屈二指時武帝文惠文宣並到房頂禮匱終並爲營塔齋設送終矣",
    "僧慧嗔喜": "姓劉不知何許人在荆州已數十年南陽虬立陟屺乃請慧居之時人見之已五六十年亦不老舉止趨視無甚威儀往至病家嗔死喜生未相識者皆知姓氏存亡有人同日命齋同皆赴請過江自越後遇寶誌誌撫背曰赤童子他無所言見鎮西長史劉景蕤忽泣慟而投之蕤爲刺史所害後至湘州城南忽云地中有碑衆人試掘果得二枚後不知所終又有釋惠遠住江陵長沙寺本惠印之倉頭見異度之後分身預記興亡矣",
    "慧通散騎": "宋元嘉中見在壽春著俗人衣自稱鄭散騎言未然事頗有其驗時有僧歸遊壽春却迴通云欲寄少物曰擔重遂強置曰我有姊在江陵作尼名惠緒住三層寺君爲我寄言言訖不見通歸至見尼尼稱無弟後遊江陵所有舊墳悉知氏族死亡年月傳以相問並如其言或懸指偷劫道罪狀於是羣盜遙見通者迴避又於江津路值一人忽以杖打語言疾歸其人至家延火及舍物蕩盡後市中求酒甚急曰欲相辭飲畢而死後又有人見在諸處",
    "寶誌杖錫": "姓朱金城人少出家止京師道林寺師沙門僧儉修習禪業至宋太始初忽如僻異居止無定飲食無時髮長數寸常跣足行街巷執一錫杖杖頭掛一煎刀鏡子一兩匹帛齊建元中稍見異跡數日不食亦無飢容與人言初惑後驗時或復賦詩言如讖記人皆事之初收在獄外亦有誌言外送食如言食鱠却吐爲魚有胡諧病屈誌誌註曰明屈果死明屈者屍出也太尉司馬殷齊之出鎮辭誌將紙畫樹上有烏云急時可登此後果有急登樹追者見樹上有烏爲無人而免忠烈王命誌急索荆子安門上果爲荆州刺史後祈雨立至或現菩薩身後終身色不改梁武勑葬毒龍山陸倕製銘王筠勤銘碑於寺門又蜀中有僧朗道香有神異如別傳竟等",
    "漫提空臥": "天竺僧住元魏洛京永寧寺善五明工道術信州刺史綦母懷文常敬之提與綜蠕蠕相善提忽不安在空中臨床而臥人見恠之曰此是術也常欲牽嵩山就洛洛河令人取薪又恐惑衆",
    "僧達免獄": "元魏中行解僧也多學問帝禁圖讖尤急有人誣達被收在獄遂念觀音至夜四更自然解脫走入草藂人衆共覓對面不見達看諸人皆被遮其眼也",
    "慧達禮像": "姓劉名窣和本咸陽人先不事佛凶惡多力好獵射爲梁突騎後因病死見地獄却活便出家禮塔像遊吳越至西域至涼州東北望御谷作禮當有佛出及舍利塔等",
    "明琛虵勢": "齊人少遊學兩河以通喻知鑒然經論雖富而以徵難爲心時有智翼善於學義琛遂作屋子論虵勢論後至山邑有舊知僧講法華經往彼彼僧私與絹一束琛後時彼僧上講乃將絹出對衆索論其僧初怖後意朗神助琛旣不如入山與伴同往身化爲虵",
    "道泰續壽": "元魏末人住常山衡堂寺夢人曰四十二終後果病篤乃捨衣盂念觀音四日感菩薩現後至天命精悉願力也",
    "僧融神護": "梁初人住九江東林寺篤志汎博遊化爲任曾於江陵令一家受戒先有神廟不事母見一鬼欲縛又請僧爲設福乃止後還廬山獨宿逆旅夜見鬼神甚衆謂融曰爲鬼無靈可拽床下融念觀音乃感神現擬之而散後乃至救人出罪獄厄等",
    "法力乞麻": "勤苦有志德欲於魯中立寺而財不足與僧明琛往上谷乞得麻一車至路遇火稱觀音未及其火自滅又有法智亦遇野火乃面合地念觀音免也又道集被二賊縛念觀音免也",
    "植相唾虵": "姓郝梓橦涪人至楊州見梁祖崇敬三寶乃出家還蜀專習苦行一食常坐正心佛理以命自期時南武都今孝水縣也有法師高衒道術相往觀之見有神鬼曰此非正道曾至漁梁勸漁人不煞無故乃唾水中忽見大虵便從水出漁人畏之乃求出家有道士借宿不容一夜猛虎哮吼求哀受戒",
    "僧林猿侍": "吳人深有德業行能軌物梁大同中上蜀至潼州城西北百四十里有豆圌山上有神祠民皆敬奉林往居焉感其大虵繞座爲受三歸而去常有二猿相侍給供花果出入迎望渡先浮猿後至數十感化極多林後卒於潼涪也",
    "慧簡鬼試": "梁初在道戒業弘峻殊奇贍儁荆州有三間屋無人敢宿時王建武臨治簡往居之夜一鬼無頭在簡身上簡念觀音不動神色鬼云我漢末居此未得受生今試於師令我得福建甚重之",
    "僧朗虎引": "僧朗涼州人魏攻涼令僧上城三千人城破被驅欲煞天現赤氣方乃免之朗夜入深山虎來前導山栖谷隱高其行也",
    "僧意天請": "貞礭有思力每登座講說輙天花下散聚徒教受訖於暮齒精勤不倦寺有高麗像相國像胡國女國吳國崐崙昆崗岱京各有像等此等諸像並是金銅俱陳寺堂堂門常開烏雀不敢入至今猶爾意奉法自資供養無怠將終一夕有沙彌死來已久現形禮拜云違奉來常爲天帝請師講經願發一言得免形苦果有天人來相請意無疾而卒異香天花等",
    "僧昭遇聖": "住泰嶽丹嶺寺性靈放喜追奇每聞靈迹無不登踐昭承瀑布之下多諸洞穴山聖魏普泰年行至榮山見飛流下有穴隨入行可五里出穴過石渠見壞屋三間中見一僧似入定又一僧年可六十眉長尺餘留昭宿食請住山光林木有異人世昭迴說後與伴尋一無縱跡矣",
    "道豐肫酒": "世稱得道人與弟子二人居相州鼓山不親利養或云占相醫療善黃白齊高往來問之應對不思隨事標舉帝曾命食蒸肫酒肉不辭便飡帝大悅後令門人除去床頭物門人見酒肉等似不曾食來有僧患風稱佛豐爲針之尋愈也",
    "圓通竹林": "通少出家汎愛博贍以溫敏見稱住鄴大莊嚴寺研誦涅槃高齊武平四年夏有一客僧因疾相投通乃將養臨別相誡令勿食酒若有暇請到鼓山竹林寺通後至彼皆言無竹林寺通與數僧尋之見一老翁執钁相遂諸僧皆走通獨得住見曾寄宿客僧乃與通入寺參見和尚眉垂數尺令往參衆通欲住尊宿曰見住官寺無名卽來遂別出寺行數里忽不見識者評云將非賓頭盧如大乘論十六羅漢住世等",
    "慧寶聞經": "誦經三百餘卷德優先達衆共知名齊武平三年從并向鄴行達艾陵失道尋徑入山暮宿巖下似有人居餘無所見松樹上有一磬在夜有一僧衣草而來寶知是聖禮之寶問住時多少曰後漢時來有何經業曰君欲聽者卽念曰請念華嚴須臾一遍云我無心也",
    "僧雲說戒": "雲辯聰辭令備明大小崇附齋講恆以常住鄴齋盛昌三寶雲著名焉住寶明寺襟帶衆理以四月十五日說戒時僧並集已雲居上座乃白衆云戒本防非人人誦得何勞煩衆請一人立義令後生開悟後至七月十五日衆忽失雲尋之城外墓中得之稱被人持來以刀驅之爲改說戒苦遭治責因是至終常赴說戒以爲恆式終感異香",
    "僧遠眉落": "遠住梁薩寺爲性疎誕不修細行好追歡宴以齊武平三年夢見大人切齒責之汝不自觀面目流汗而覺早洗面自照爲有垢黑頻洗兩眉齊落遂改行精進十年不退又夢大人喜曰捨汝過也眉遂重生",
    "慧瑱神護": "上黨人奉法貞礭住開府寺獨清一房遇周滅法入山避之有神騎馬來曰有師賊相劫瑱曰遠投希護尋感大雪及報村人賊遂退矣",
    "洪獻受物": "鄴人少履道門早明律部聽涉勞頓兩目俱失其明住相州大慈寺旣無前導常於房中禮誦不息開皇十四年忽感一神自稱般若受戒法有僧綱禪上堂中食般若乃將綱衣一複來爲襯獻受納櫃中後綱尋衣在獻櫃中得不信神與後般若至將綱房內衣物列壞大怒嗔不修福後必相禍對衆索食形雖不見舉食如人留絹兩匹與獻而去綱遂信敬焉",
    "慧雲乘衛": "范陽人十二出家遊聽爲務年十八時乘驢至於叔家叔見驢好持刀欲取見神叱之驚退妻曰君心不正眼再往復見乃止雲後領徒講說重過叔家叔說自悔謝施絹十匹雲乃常誡門人無畜好物但要支身後不測雲之所終世也",
    "大士傅弘": "陳宣帝時雙林寺傅大士體權應道躡嗣維摩時或分身形濟度爲任依止雙林道化法俗或金色表於胸臆異香流於掌內或見身長丈餘臂過於膝脚長二丈指長六寸兩眼明亮重瞳外曜色貌端峙大丈夫相誌公相遇俱在梁朝武帝請住定林寺坐廕高松臥依盤石四徹六旬天花甘露於重雲殿帝欲開講獨設一榻弘坐不起憲司舉之曰法地若動一切不安後知梁運然臂禳之後奄化時當其炎暑身色如生屈伸柔潤香氣異常天花散積殮於石巖後失其尸碑文今在也",
    "僧朗五縮": "姓許南陽人年二十乃出家栖止無定多住鄂州貌與世殊有希奇相飲噉同俗爲時共輕常養一犬一猴其形偉大皆黃赤色不狎餘人惟附於朗有一木盂食噉同處食訖猴頭戴木盂騎犬隨朗行之朗四支與頭臥時皆縮如龜故時語曰法華朗五處俱時縮猪肉滿口顙或誦法華經一坐七遍終至七萬在江乘舡猴犬於傍不施橰棹有一尼被鬼所魅超悟懸解統辯經史居崇講導衆人不測共讚聰明朗曰此邪鬼所加何有正理朗至禮佛繞塔畢至尼講堂尼猶說法朗曰小婢何敢如此尼忙下座於朗前立從卯至中汗流不語因得本心無復辭辯",
    "道仙沈寶": "本康居人以遊賈爲業梁周之際往來吳蜀積珠寶兩舡錢過十萬唯恨不多因到梓州牛頭山值僧達說法曰生死長久無愛不離自身尚爾何况錢物仙聞欣踴沉其一舡人曰何如餘可爲福曰終勞人慮乃總沈之便卽出家誓志道果不出山門逈絕人蹤結第巖曲禪學之侶相次屯焉每覽經見佛字無不哽噎我何不值仙挺卓不羣每入定五日爲期如有人入山皆先知多少蜀青溪管重道見仙入火光定遂皆信伏出家爲寺鄱陽王恢躬禮受法太尉陸法和曾在仙處爲行者諸僧有嗔者仙云如責貴人供事仙知貴也居山二十八年乃至蜀王秀禮重曰仙闍梨也",
    "慧峯達解": "住西霞寺久聽詮公三論深悟恭恪最爲得意名架於布衆所推美詮云峯達解思力吾不及也峯遊心正理身住律儀攝靜松林日唯一食衣服麁素略無寸積顧步鏘鏘有其風潤末弘十誦有問云今學大乘如何講律曰非汝所知豈學正法而拘大小",
    "慧巖造寺": "住蘇州重玄寺相狀如狂不修戒行時人不測多坐房中非同物議忽獨歡喜寺中指揮此處蓋殿僧房廊宇等端坐而卒後建其寺果如指揮所蓋其尸石室四十年不壞預知前事",
    "法安睡異": "姓彭安定鶉狐人少出家住太白九隴寺習禪爲業麁食弊衣卒於終老隋開皇中來至江都欲見晉王以陋容故人不爲通日日詣門王出見之如其曩故行坐相隨王因入山渴乏無水安尋爲王刺石出水王問曰因何曰王力也後遊神通見朗公騎白驢又見太白神現公王皆禮安若神隱逸郭智辯誌公杯度一時總萃慧日道場安得力也帝以四事供養安九十八終先陳事件無不應者睡不用枕頭不至席異也",
    "法濟神異": "濟於陳隋二朝皆宿禁中精進勇猛文帝於長安爲造經臺寺帝給白馬常乘在宮如有疾患咒水飲之便愈又能見鬼物預知未然大業末忽辭上曰天命不常復須後世惟願弘護荷負倉生便卽坐卒剃髮還生爲是入定打鐘不出于時天子廢朝諸侯素服勑送蔣州吏力官給施物十餘萬匹各散家珍起塔供養等",
    "慧偘現臂": "姓楊晉陽曲河人少受學於和闍梨靈通幽顯世莫測其淺深而翹敬尊像事同真佛每見立像不敢前坐勸人造像莫爲立佛偏以慈悲爲業見人縛猪云願解脫後免其縛臨終在鄴人問有何所得曰得善根成熟偘奉其神化卽有年稔後遇真諦受禪法有得到揚州偲禪師請偘現通遂於房中坐伸其臂長數十丈取其寺額云我恆不現通者世人無識以爲惑衆八十二卒將三衣直入衆言還三衣後在房加坐如生衆乃逼視皆白骨也不散壞故",
    "轉明知賊": "姓鹿未詳何處人形服僧儀貌非弘偉容止淡然色無喜慍以大業八年無何而來住於洛邑告其賊官爲惑衆禁之果有其賊至唐高祖重之後失其所不知所終也",
    "子明賈逸": "姓鮑不知何處人煬帝時歷遊諸寺不止房舍隨夜卽宿略無定所旣請官供曾不臨赴不著三衣而服裙帔大業九年以緋裹額唱賊而走果然梟感反也賈逸者不知何許人隋仁壽中遊於安陸言戲出沒逾於符讖形服變改時或緇素分身諸處莫厥由　又有僧惠嵩學行精通不羣時輩逸回遇與紙五十幅曰留此免矣嵩後果被人官中引勘紙而免大業五年天下清平與小童戲拗羊頭捩羊頭衆人笑其所作後果然隋滅　又有楊祐師如狂岷落古老百歲者云初見至今貌常不改年可四十著故黃衫食噉同俗栖止無定每有大集身必居先言笑應辯不傷物議預記來語時共稱美唐初曾見後失其所止",
    "法順感犬": "姓杜雍州人屬萬年稟性柔和代親遠戌無憚艱苦十八出家事因聖寺僧珍受持定業珍姓魏志存儉約野居成性於京東馬頭窟創爲土龕感一黃犬自來銜土帝知云與米三升窟就犬死勑賜因聖寺額順後大搆寺宇齋會不絕誡蟲不令食米如言有聾啞者見而自愈順後身化三年香氣不絕至今忌日猶有齋會",
    "道英竟地": "姓陳蒲州猗氏人年十八休律師令出家父母不從便爲娶妻五年同床誓不相觸後逃至并州法炬處出家聽法華經又之柏梯修習定業忽然大悟二空常閉目坐大業九年曾爲直歲被人侵奪寺地英乃與競我今死矣忽然倒仆人爲詐也以針刺不動尋欲臭爛人怖歸依還地卽坐如故又後龍池見魚云我不如汝遂脫衣入水六宿而出人問何以曰我避土也曾臥石上三日云合熱煞我後還蒲板爲寺立三莊以供來住僧衆及羈客等一實相義講起信論至此誡衆而卒令依戒檢",
    "叉德預知": "姓徐雍州醴泉人形質偉大秀眉骨面立履清白衣服麁素而言來事災旱時雨蟲蝗無不應者隨言禮懺者免持十戒聞者行而再受卒於山寺",
    "智則短衣": "姓馮雍州長安縣人二十出家止辯才寺聽凝法師攝論四十餘遍性度掉舉僅無觀採恆被敗衲裙垂膝上無時如此有人問之云多立故遊浪坊市宿止寺中五十餘年財法食使一同僧住房施單床上加以草薦瓦椀木匕餘無一物出入往來門不曾閉同寺號爲狂者則聞之大笑云道他狂不知自狂出家離俗只爲行住遮障鏁閉財物費時亂業種種聚斂伇使不安此非狂者乃撫掌大笑性好餺飩有人姓王常供有日在家食別處人見方知分身宣自親見",
    "通達打塊": "雍州人三十出家栖止無定後入太白山不賷粮食木食澗飲打其土塊悟身如此碎壞後在京律藏寺聽大乘情量虛廓一裙一帔布衲重縫而著麻鞋已三十載繒帛雜飾未曾掛身冬夏一複不避寒暑至於講席言論玄奧語行牟楯飲噉同俗房玄齡聞而異之或至人家笑卽吉愁卽凶後因米貴又令寺中寫疏請僧衆逾千供度閴然無一食衆皆各責達曰他言將食來應不虛也衆心欲散忽見食車外入莫知來處衆皆飽滿車牛亦失因是朝野重之如聖",
    "僧安喚雉": "戒業精苦坐禪講解時號多能齊文宣時在王屋山聚徒三十餘人講涅槃經有一雌雉來座側伏聽僧若食時出外飡飲上講依時赴集三卷未了遂絕不至衆咸恠之安曰雉已爲人後至武平四年安至趙州至一家喚雌雉一聲有小女子出來如舊相識歡喜禮拜其女父母異之引入家設食供養安云此女何名雌雉父曰初生頭如雉尾安大笑爲說本緣女聞出家年十四便講涅槃經",
    "香吐生類": "香闍梨者莫測其來處以梁初至益州青城下飛赴寺欣然有終止之志時俗三月三日悉往山寺遊賞多將酒肉前香曾勸化人皆不從香令掘一坑淺深方丈便就會日今須飡酒肉一頓衆皆不食悉來與香如填巨壑識者恠之日晚就坑吐出猪羊鷄魚等盡活人見皆斷酒肉益州別駕羅研奉使至梁誌公問曰益州香貴賤研云極賤何爲久留研歸說似香香曰非虛一夜奄化",
    "猷失所方": "蜀多寶寺猷禪師常在禪床上坐覆椶皮七日一食四十年後失不見並無蹤跡",
    "元嵩佯狂": "益州城都人事亡名法師聰穎不偶嘗夜靜爲師曰世人貴耳賤目卽知皂白其可得哉名曰佯狂可也嵩心然之遂佯狂漫走觸物而詠亡名後入關住野安寺於琴譜中製心風弄天女怨亦有傳其聲者嵩言兄曰蜀都狹小不足展懷欲入關與國士抗對兄曰當今王褒庾信名振四海汝何所知自取其辱曰彼多讀書自爲文什至於天才大略非其分也兄但聽看入至長安遊於貴勝後應時與張賓上滅法事周武行之後隋開皇八年京兆杜祈死經三日却活說閻王令祈看武帝祈見在鐵屋中受苦曰爲張賓元嵩所惑受滅法罪今三界覓嵩不得如何免苦等",
    "尚圓咒鬼": "姓陳廣漢人少出家常以咒術救物梁武陵王蕭紀宮中鬼怪魅諸綵女或歌或哭請入宮咒之圓至鬼等變蛇蟲等圓曰汝能變我可以自變汝聽我一言鬼等合掌云南無佛陀鬼等皆散八十一卒於治成寺",
    "法行讖時": "不知何許人論法師之神足行性素不倫言多卓異或居山谷時入市肆每往寺溪路遊覆舡頂曰十年後有大福德人營搆寺宇及智者居果如其言或執竹弓射之後果有山賊或言梁休害利等宣帝惡之令煞曰吾於此償命矣臨終有偈失其尸",
    "道穆伯玉": "松滋人好山林梁初入荆神山將事巖隱感迅雷風震山川折木巨虵繞床羣虎縱吼穆心安泰然七日入定諸惡自止山神謝咎自稱曰伯玉請受歸戒諸毒永亡祭祀絕於酒肉祈雨應時居三十餘年名聲遠及遊道之賓劉虬等七十卒立碑何胤爲文簡文爲頌",
    "智曠咒犢": "姓王本大原人母初孕益加祥異夢一童子乘寶舡而來生有奇異先初入道欲求羽化三七日不食飲及睡無應已遂求出家德行動人漸示靈迹江陵張詮二世無目曠云汝家墳冢棺枕古井遂移而開之因是見物又於咸陽造佛迹寺有牛產犢出首還隱曠至云此犢是寺居士欠債未償羞不出也乃謂何不生隨言卽出神異冥徵不可備述開皇二十年九月二十四日卒於四望山開聖寺七十五自剋終期天香滿室合寺音樂西南而去手屈三指仁壽元年永濟寺僧貴死而重蘇見閻羅王放還見曠乘寶宮自空直下罪人喜曰三果僧來救苦所造八寺咸有靈祈也",
    "無相禪師": "不知何處人忽至山寺隨衆而已不異恆人其寺名相思涪州上流大江水北崖側有銘方五尺字如掌大都不可識下有佛跡相去九尺長三尺踏石如埿相後渡江無舡取芭蕉葉在水上立直渡而過不知所去",
    "童進飲毒": "姓李綿州人不拘禮度惟樂飲酒謂人云此可灌等身來去醉酣遺其尿糞衆共非之有識者云此賢愚也會周武東征云須毒藥勑瀘州營造置鐵瓮著皮衣琉璃障眼方可看攪進至求飲十餘鐵杓云今日大醉石上臥尿吐石裂如粉進一無所損顏色自若衆莫測也",
    "富上大笠": "不知何人恆依益州淨德寺宿埋一大笠在路盡日坐下讀經有人與一錢亦不咒願有人云何不去人衆處云一兩錢行得年可五十貌如童子亦不移改陵州刺史趙仲舒三代酷吏少信遂令一人遺錢一貫在地而去上亦不顧舒令人取亦不顧云非己物也舒大信敬下馬禮謝云弟子周朝人官歷三朝大與僧往還少有不貪聞名故來云云",
    "明恭多力": "住鄭州會善寺昔在俗時事隋高爲豹騎與二人爲伴膂力相似帝患之一人與鹽五升和餅令食一人與生鹿角和餅令食食鹽者腹裂而死恭食角不死乃出家住會善寺百姓與寺爭地百餘人恭執大石可三十人轉者又擎一大鍾衆見而怖自退又隋末賊亂刧寺恭遂對衆生食一大猪供飡百人分衆賊皆伏又有吳中沙彌一人到寺以手兩指折竹臂麁如葱恭又不及將沙彌衣在殿柱下沙彌不及也",
    "法進戒威": "蜀新繁人在俗精進不噉辛腥在田農作以鏵刃爲磬步影而齋後於洛口山內出家時蜀王秀令郁長鄉將十人往請恐不來鄉至寺外云上天請彌勒須來何止山中一僧至寺逢虎大怖鄉至進所流汗大怖進曰鄉初出宮何太勇今又何怖鄉叩頭謝罪至宮王見毛豎戒威德也合宮受戒九十六卒有異也",
    "道幽天請": "代州耆闍寺僧善解經論仁壽中於寺講般若帝釋下天請幽天上講化授香而去幽後無疾而終異香滿室乘雲上也",
    "慧聰禮佛": "常習講齋乃曰常不輕菩薩不輕四衆得六根清淨乃於房中日夜禮佛衆後隔門見天童隨禮人至院者無不毛豎",
    "岑養犬鼠": "襄州禪居寺岑闍梨不知何處人住寺禪念爲業有先見之明而寺居山藪資給素乏岑每日持坩入城乞酒而飲飲畢更乞滿坩掛杖行飲歸日日如此每早將坩入寺廚請粥三升衆坐已定從頭以杖頂上一打衆皆爲常將粥至房與犬同食鼠亦等耳一日少一鼠責其犬犬却銜來死矣岑悲哀埋之又有寺僧被鼠團保雨雨而過一鼠被不保受小杖不敢動岑曰寺貧可移廚庫於白馬泉表應移之寺後富實矣",
    "通取鎮金": "通闍梨者住天保寺唐貞觀末年已八十氣力休健儀容卒素常服衲衣衣厚一寸線麁如指講法華愛修寺其寺大堂梁時所立丹雘朱砂塗之極厚唐初善禪師鍍大銅佛須用水銀時又難得遂刮取朱砂充用皆足是知昔人爲福竭於所貴如不用者餘物何在寺是近郭通欲修補得鎮國金四十斤餘通不取取卽損人自營土窟而止　又京師西北有凝觀寺有夾紵立像高丈六儀相超異屢放光明隋開皇三年法慶所造塑了未染而卒有同寺僧大智亦卒見閻王在殿須臾像至王下殿迎禮像云慶塑吾未了何爲見取王問殿下簿官曰何曰慶命未盡祿盡也王曰令放還日給荷葉七枚食大智活慶亦生寺僧說一夜失像至曉方來慶後每日食荷葉兩飡十四枚冬以暖水浸而食之修裝像畢七十六卒也又雍州南渭人單道開永徽五年因患風容儀改易後差飲食皆聞其臭食土飲水時呼人蟺矣",
    "德山打兒": "姓山莫測何人忽弃妻子入山修道鬢髮不暇削衣食不暇給惟息緣靜念爲得性莫知其觀行視其相狀如得定者時化竹林龍池開悟道俗以清簡爲本每云煩亂之法道俗同弊故政煩則國亂心煩則意亂水清則魚石可見神清則想倒可見山多毒虵遇者必死弟子曾螫水洗便止小兒入山覲看山云莫來更來必杖又數年兒又至欲杖兒曰父見我如世人豈世人肯受杖乎父笑云吾不等視非欲杖汝恐敗我道心山年九十卒於山舍又旭上及大會等同",
    "法通食筋": "姓關京兆鄠人少出家極身尩弱隨風偃仆由是同侶頗輕通每流淚一朝對觀音像前發願誦念不止歲餘看母且食訖臥樹下則流涎三升母見恐之呼通睡覺曰夢見人遺三驢馱筋通噉始一聞呼失二自爾便覺身力雄勇肌膚堅𩊅舉大木石不以爲重寺有僧戡者膂力之士通取袈裟安在柱下戡謂神鬼通笑爲取戡大駭伏有大石臼重五百餘斤通於南山負歸供其僧用隋朝西蕃進一大力人無能敵者帝令命通通曰出家人不可相撲且捉手相試其人把拽通一無動通試執手鮮血灒流蟠臥乞命舉朝稱慶京邑弄力者造之通把豆夌卽碎倒拽車牛命爲天力士也通雖力兼百夫未曾誤物五十六卒",
    "道悅般若": "姓劉荆州昭丘人十二於玉泉寺出家受戒安貧苦節念大品法華誦習爲業隨有經戒日誦一卷人並異之初智者入玉泉寺未有鐘磬於玉泉側獲恠石一片懸而擊之聲響清遠悅誦一卷終擊一聲聞者肅然聽者無倦屢有祥應患腹自愈有賊來乞米與之煎煑不熟慚而愧謝惟服布衣不著綿帛身無蟣蝨巡村乞蝨養之戒令總不許煞悅居山五十年七十二終矣",
    "慧耀訥言": "姓岐襄陽人少沈靜訥言敏行人共重之受具後歷遊訪道至鄭川命師衡岳思大禪師咸服請業觀用清明思公曰於實相觀善有玄趣七十九坐卒見命思二師來迎寺衆皆夢寶刹傾倒矣",
    "慧因給水": "姓張清河武城人昔依賢法師後衆欲請知寺事因堅不從因以雅志卓然衆所推伏巡求禪律至於蜀川訪無夷險必往參請時經大旱給水濟人有盜食者被虎欲食法華戒本行坐誦習七十五卒矣",
    "法施預知": "姓江武當人少而弘直神智難測形無定方出處不滯至巴陵顯安寺娑羅樹下宴坐人莫之顧後指巴陵云此天子都時天下米賤曰深藏果後米斛萬五千錢虎如家犬誦勝天王經一部精進堅強越於常伍",
    "慧岸水底": "姓鄧荆州長林人姿貌挺特有拔羣之美歷算五行洞其幽致遇曠神師勸令出家便卽入道常習觀行不隔昏曉誦七佛咒經救諸疾苦無不應者後之建業留真影與人供養六十卒士庶等無不捨邪歸正或有妖邪鬼恠見必迴心社廟神祇悉參歸戒栖冰宿水莫測厥由知何位矣",
    "慧辯識地": "齊人住泰山靈岩寺居無常所遊行爲任經史洞達偏解術數大業中遊襄部年過七十所有墳墓見知貧富久近令人居止短長名姓日月皆知令人掘地下所有物如言後與神辯遊於嶺表不知所終與袁山松論術數也",
    "慧琳楊祐": "姓薛綿州神泉人以隋初隱建明寺清虛守靜與物不羣寺有塑像常在供養生鬚三十枚古墳立竹云是天眼借車迎塔乃燒草中見楊祐師素不相識各云相別八百年矣",
    "法滿攣躄": "姓梁安定人在俗年十五歲患時疾雙脚攣躄三年常念觀音忽有僧執澡鑵在前而立曰何來云常喚故來滿知是聖乃叩頭問曰弟子何因如此曰拘縛物命閉目療之覺兩膝上拔却六七釘開目失僧因是如故因感聖力乃便出家習學禪觀貞觀十三年卒而多異相矣",
    "智顯救苦": "住遼州大護明寺少出家操行貞峻耽槪勇銳居懷聞見莫不高賞專務坐禪人不知所詣隋末世亂以道化和賊被虜不見同學被劫粮盡皆知有苦皆濟不測其終",
    "法聰息意": "姓陳住蘇州常樂寺初遊法席曰意在息言然言爲理詮後遊栖霞寺誦大經論講華嚴涅槃二十遍貞觀十九年嘉興縣高王神請受菩薩戒便斷酒肉顯慶元年冬謂弟子曰吾不久捨執受也後上講登座奄然而卒七十一也",
    "僧明五臺": "十七與師住臺山中娑婆寺因遊一谷漸深見有石臼木杵又見二形大人身長無影眉長被髮眼瞼上掩被嫌穀臭等見聖寺又中臺有僧明隱習禪住五十七年亦見神聖寺",
    "法空捨俗": "不知何人隋末任鴈門府郎將年四十歎然自悟割意出家曰我爲汝等妻子辛苦非一今各自活言訖便去入五臺山日食松柏妻子送食戒令勿來我已解脫四十餘載禽獸爲伴時遂號爲空禪師誦般若十萬死生淨土時有異香",
    "明解賦詩": "姓姚住京普光寺有才學善琴詩以知解自大不敬長幼所食如俗龍朔中徵三教貢䇿因登第歸人道不久明卒後有明之親知夢見手執而泣言在苦處乞造功德詩曰握手不能別撫膺聊自傷痛矣時陰短悲哉泉路長野風驚曉吹荒墜落寒霜留情何所贈惟思內典章又洛州宋尚禮借戒德寺物不還又借僧不與乃作慳伽斗賦十紙臨死惶怖追悔死",
    "法沖五品": "字孝敦姓李隴西成紀人幼而秀異傲岸時俗與房玄齡善相謂曰若不至五品爲大法師後爲膺楊將因母亡轉涅槃經出家聽三十遍又至冀州時難入山爲衆乞米衆分兩堂一倉常自滿一倉卽減蓋衆有異白毫之福至安州見道士蔡晃講佛經責而令下又讀楞伽講一百遍禪宗依此達磨慧可惠育惠璨惠盛那端長真王善豐明胡遠聰通沖岸[冗-几+(電-雨+立)]大明遷尚德實惠曠等禪師之在也",
    "智穩俊卓": "姓李貝州人花嚴寺道行上足自少及長彌遵道義惠解所傳受無再請而神氣俊卓雅尚清虛時復談吐聽者忘倦仁壽中勑送舍利益州法聚寺極有靈異在傳穩善智論阿毗曇心金剛般若明盡窟穴逢斯郍三藏西土來地裂出記云隋主興法葬舍利在此等",
    "道密梵語": "姓周相州人初投耶舍出家修習方藝又之鄴下博聽大乘神思卽開理致通術善於梵語繼迹前列異術勝能聞諸齊世隋運興法勑送舍利同州異相在傳矣",
    "明誕溫柔": "姓史街州汲人律儀行務履顧前賢而善明十地攝大乘論彌見弘演住京光宅寺行持講演溫柔敦厚性無急暴有勑送舍利子襄州上鳳林寺其寺本梁代彫立碑庾信爲文蕭雲書靈迹在傳矣",
    "明璨福德": "姓韋苕沂水人十歲出家依年受具備通經史性無喜怒未及三夏講成實論涅槃加又福德聞見忻然勑召入京住興善寺又勑送舍利栖霞寺有靈登山臨水忻其得性",
    "慧重威稜": "姓郭雍州人志體威稜不怯邪障鬼神林屋聞有栖止無往不降淨持戒地明解攝論履遊名教清迥不羣住大興善博綜機要榮達敘顧辯章言令寫送有法勑送舍利泰山感其光現又送隆州感雨金銀花等",
    "寶積償讐": "姓朱冀州條縣人割略愛網訪道爲任浮遊靡定不存住止齊亡法毀潛隱太山隋高勑入京住勝光寺講智論攝大乘性量虛廓不計仇讎曾有屏毀後達耳解衣遺之謂曰卿見吾過真吾師勑送舍利華岳聖成寺感應在傳",
    "道端開制": "潞州人出家受具聽覽律藏至於重輕開制重定綱猷雅爲宗匠曉達之明無以加尚晚入京住仁法寺講散毗尼神用無歇時推俊舉後學欽之加復體尚方言梵文書語披𦯧洞識了無深趣勤心護法攝論有功隋仁壽中勑送舍利潞州梵境寺山多無水舍利至乃水自生",
    "道璨感井": "恆州人惠學如神研求攝論華嚴十地深明奧旨解其由緒志尚幽靜不務奢華重義疎財自小之大後入關輦住勝光寺訪道求賢栖遑靡託仁壽起塔許州尋感放光兼現古井清輕深美矣",
    "明芥白雲": "相州人齊朝三藏耶舍上足善通方俗妙識梵文傳度幽旨莫匪喉舌開皇譯經令對梵僧傳法意專檢失好住空聞味詠十地言輙引據問論清巧通滯罕倫仁壽勑送舍利慈州感白雲天仙來往泉現飲者病愈卒于興善寺",
    "僧蓋變石": "恆州人曾遊大原專聽涅槃晚至洛下還綜前業勑送舍利浙州法相寺石函變現佛像鷄鳳等樹生仙果也",
    "曇瑎赤光": "江都人少出家學成實及諸經論涅槃大品包蘊心目徵據文旨學者憚焉常讀諸經盈箱滿案老少皆敬送舍利環公山大有聖迹也",
    "道貴寬雅": "并州人華嚴爲業詞義性度寬雅爲能經中深意每發精彩有譽當時閑居放志不涉煩攪市肆俳優未曾遊目名利貴賤故自絕言精潔守素清貞士也送舍利德州感大鳥赤光𮜭躄自愈",
    "法順囹圄": "貝州人習學涅槃文疏精覈志勤策立常樂弘法於囹圄中無緣拘縶假訴良善文帖旣刻方便雪他投身桎梏情志欣然爲諸罪人說法勸化蒙放嫌早欲學大悲地獄教化等",
    "法顯文字": "雍州人姓甯生平志尚禪寂爲宗文字紙筆性不遊履沈默寡欲不爲世累其師法開定門幽祕殆是不惻及元魏末住京地兆王寺與實師齊駕顯遇明匠事奉累年傳習師宗頗接徽緒住日嚴寺勑送舍利隴州極有靈感年八十卒也",
    "僧世言語": "青州人負帙問道無擇夷險觀其途轍略周方岳而雄氣所指鋒刃當時論難常長偏愛喉舌豐詞疊難名聞齊魯勑送舍利菜密二州變現光明聖相莫測石化爲寶等",
    "法周十智": "形狀長偉言語高大涅槃攝論是所留神稠會勝集每預登踐身相孤拔多或顧問由是震名住曲池之靜覺寺叢林竹萃蓮沼盤遊縱達一方用爲自得如周者十人賦詠風月號爲曲池十智送舍利德州年八十三卒",
    "慧誔終別": "雍州人究涅槃攝論每登講有名曇廷上足送舍利杭州臨平別衆分明而逝",
    "知光謙謹": "江州人幼而不羣大成其器言論清華聲勢明穆志度輕健鮮忤言諍謙謹推下爲時所重隋勑送舍利脩州感天降甘露白色如雪味甘如蜜",
    "智教感霧": "雍州人習讀衆經意存禪觀晝卽尋讀夜便坐默蕭散無爲不存世累住弘善寺閑居守素仁壽送舍利秦州永寧寺感香露大人跡尺二寸",
    "圓超蜻蛉": "阜城人十地涅槃是經略言行所表必詢猷焉晚住京寺策名臺省勑送舍利廉州化城寺於佛盤上感二蜻蛉可長五寸其色青綠七日不去五色雲現矣",
    "慧藏花蓋": "冀州人初學涅槃後專攝論禁守機嫌絕跡貪競安詳詞令形於顏色入京訪道住光明寺送舍利觀州有五色雲狀如花蓋綺繡繒會無以加焉",
    "寶憲白禽": "鄭州人寶鎮律師學士童稚依止卽奉科條審觀大法受具之日但奉文言至於行模並先具委有師資焉弘業年送舍利洪州乃感白禽引路卽遣隨逐水脈通舟安達無障",
    "法朗花樹": "蒲州人學涉三藏偏鏡毗尼開剖篇聚不阻名聞加復器用平直無受輕陵决斷剛正不私強禦住勝光究律典送舍利陸州感光中現三花樹五色雲等石變爲寶",
    "曇遂高遠": "雍州人初學大論後味唯識研精攝論選其幽理每言三界虛妄但是一心追求外境未悟難息故得名稱高遠慎守根門勤修戒檢住真寂寺送舍利晉州大放光明如虹霞而飛",
    "曇觀銅塔": "莒州人七歲出家慕忻法宇及進具後尋討義門偏宗實論勑送舍利本州掘基銅塔得一便安舍利極有靈感",
    "靈達經史": "恆州人先在儒門備參經史唯見更相圖略時有懷仁抱義然後終備淪於諸有未免無常乃依遠公出家終日禪默衣食麁弊不希華美仁壽送舍利本州龍藏寺大有靈異有金玄瓚患鼻聞香天花紛落後歸本州跏坐而卒",
    "僧昕蒙叟": "潞州上黨人自務道法律周聽大小建諸神律莫不登臨傾渴身心無席不赴而導或愚智衆通諠靜听一其正度恭慎橫經聆其折枝曾不忽忘初衆見其低目寡言絕杜論道皆號爲蒙叟後有智者問其深理咸歎玄奧輕浮章句略不預懷有問其故答曰勿輕末學妙德常箴惟夫大覺盛德明約可無細瑕愚師範物時有通悟唯目兩明殷鑒方取會通不得以法惑人致乖祇奉後住太山送舍利毛州大有靈異灰土化成寶等",
    "玄鏡無爲": "趙州人立志清貞不干流俗四分一律文義精通不樂闡揚恆尋異部激發違頓品章廢立有神彩焉住空觀寺閑散優遊無爲澹泊送舍利等",
    "智揆名實": "冀州人愛慕涅槃淨持戒行不重榮渥知足無求住弘濟寺閉門習業僧服其智德敬而崇之每處勝筵推其名實而揆不一顧退屏自修若無聞見勑送舍利魏州皆化金色矣",
    "僧範定要": "冀州人學大小乘得定要門倍餘同侶住勝光寺惠解有稱勑送舍利本州覺觀寺有靈在傳焉",
    "寶安撫衆": "袞州人安貧習學見者敬之初依惠遠聽涉涅槃博究宗旨至隋入關住靜影寺當遠講下聽衆將千委安經撫匡救有儀勑送舍利營州梵幢寺石自分爲函等",
    "寶巖山動": "幽州人標意十地次綜毗曇末究成實故於宗涉獵繁焉戶牗玄文疎條本幹住京仁覺寺守道自娛無事交厚仁壽下勑送舍利本州大有靈異在傳山動等",
    "明馭金花": "瀛州人初學涅槃後習攝論推尋理源究括凝滯勑送舍利濟州崇梵寺感藥王菩薩體上大放光明金榴花色沙門五人見而捨戒事塔",
    "道生感鹿": "蒲州人曇延上足係跡厥風雖雅尚未齊而志力方遠仁正致懷聲色無染善於四分勑送舍利楚州感野鹿自來生爲受戒引前而導及白鶴等後還京不測所終",
    "法性瑪瑙": "袞州人少習禪學精厲行道少欲頭陀孤遊海曲送舍利袞州普樂寺取石爲瑪瑙樹變金色住大禪定寺八十一終矣",
    "辯寂流溝": "徐州人少以惠學播名汎浪人世遊講爲業末在齊都專攻攝論勑送舍利本鄉流溝石佛寺取石爲函俄變爲寶人物小兒於中皆現",
    "靜凝雷吼": "汴州人遷公弟子早年聽受深閑邪正再稔不出律論是所詢求備嘗幽隱常樂正觀掩關思擇緣來便講唱吼如雷事竟退靜狀如愚叟世間之務略不在言人不委者爲似庸劣同住久處方知有道行不涉疑口無慶弔塊然以常坐似不能言勑送舍利𣏌州大有靈傳不出三",
    "揩虛靜": "青州人十五出家事賢統爲師習涅槃解文義受具後專四分師靈暉二公得深奧無孑遺而性虛靜左丘山立寺名曰法亢後住京勑送舍利曹州日別異現佛像菩薩等及降甘露生蓮花光明化現難紀後歸本寺終有異相",
    "智能福勝": "姓李懷州人希意遠塵束懷律教收聽令譽風被河右勑送舍利青州福勝寺感石函自出終于林泉",
    "曇良經典": "姓栗潞州人十六出家專尋經典及長成德以大論傳名小經兼講後住京真寂寺勑送舍利毫州於開寂寺異石自合",
    "道嵩推崇": "姓劉瀛州河間人十三出家遊聽洛下訪詢明玄終日栖遑衣服麁單全不涉意值開公開講陶染積時遂寢幽極同侶推崇生勑送塔蘇州井吼三日開基得銀合石函矣",
    "智嶷自悟": "本康居王胤七歲出家初學尋文無師自悟敬重佛宗夜誦法華竟文純熟二親不知十三出家二十受具入洛聽十地論及涅槃經勑送舍利瓜州崇敬寺感龍現自出戶廷闔境皆見乃聞奏",
    "道顏殷贍": "姓李定州人初學遠公涅槃十地領牒樞細最所殷瞻開筵發悟衆所推稱衣服麁弊行不朋從情避嫌疑言必詳審以悟不少勑送舍利桂州感光輝天地又顏深惟物忤兼濟禽獸不忽童稚不行梵叱縱有輕凌事同風拂顧諸屬曰不久去世何煩累人故於無常得旨趣矣",
    "靜辯避世": "姓帛齊州人少涉儒門備聞丘索孔墨莊老是所詢謨忽然厭世出家避俗林藪習禪味道送舍利衡州南岳寺寺是陳宣帝造之有靈聖",
    "道宣感神": "唐西明寺道宣律師者德鏡玄流業高清素精誠苦行畢命終身早得從師五十餘載西惶問道志在住持但一事可親資成三寶緝綴儀範百有餘卷結集深肯屬有高軌大唐乾封二年仲春之月身在京師城南清宮故淨業寺逐靜修道年在桑榆氣力將衰專念四生又思三會忽以往緣幽靈顧接病漸瘳降勵力殷仰遂感冥應時有諸天四王巨佐至律師房門似人行動蹀足出聲律師問言是誰答言弟子張瓊又問何處檀越答言弟子是第一欲界南天王第十五子王有九十一子英略神武各御邦都所統海陸道俗區分持犯戒別並親受佛教護持善惡使遺法載隆令入對語問貧道當生何處答生知足又問同伴誰曰第三兄張輿通○撰祇園記有百餘卷又有韋琨是天王第八大將四方天王各有三十二大將乃至問經律輕重至冬十月初三日端坐一心合掌而卒天樂幡花滿空來迎往昇空多不及錄矣　又開元經錄云宣公姓錢吳興人彭祖之後少尋教相長慕依師關之東西河之南北追訪賢友無憚苦辛外傳九流內精三學戒香芬潔定水澄漪存護法城著述無輟尤工律藏刪補章儀常於終南山以堅其志矣",
    "僧顯貞苦": "姓傅北人貞苦善戒節蔬食誦經業禪獨處山林頭陀人世入禪數日亦無飢色時劉耀寇蕩西京朝野崩亂顯以晉太寧中遊江南巡名山修禪業屬想西方見無量壽佛真容光照其身奄然坐化香煙等",
    "僧光受山": "姓帛少習禪業晉永和初遊於江南猛獸山神了無懼色雇人開煎負杖而前風雨虎狼自避在一石室夜卽安禪旦乃入村乞食後夢山神施山自移光後居之學者成徒年一百一十歲晉太原末以衣蒙頭如常入定七日後人看已逝身不散壞至宋孝建二年郭鴻任剡入山禮拜以如意撥胸颯然風起衣肌消散唯白骨在焉鴻大愧懼後爲起塔",
    "曇猷叩虎": "燉煌人少出家苦行習定後遊江左止剡山乞食坐禪到一蠱家得食咒願訖有一蜈蚣食中跳出猷快食無他後移赤城山石室坐禪有十餘虎在坐前猷誦經如故內一虎獨睡猷以如意叩頭何不聽經俄耳皆去有頃蛇來大十餘圍循環往復舉頭向猷經半日而去後神現施山自稱夏帝之子住此二千年今家舅住寒石山投之留香三奩居赤城王羲之知而重之此赤城山與天台靈溪四明皆有聖寺天台有石橋跨澗莓苔青滑終古已來無得度者猷至橋所空有言曰十年後得過遂潔齋言定終身不散",
    "慧嵬澄潔": "嵬止長安大寺戒行澄潔或處山谷味於禪那有無頭鬼來怖嵬嵬曰汝今無頭且免頭痛乃至無諸支節等鬼物自止後有一天女從空而下謂嵬曰天以汝有德令我事師欲動其志意嵬云我心如死灰無以革囊相試女遂凌雲而去歎云海水可竭須彌可傾彼上人者秉志堅貞後與法顯同遊西土不迴",
    "賢護光明": "姓孫涼州人來止廣漢閻興寺常習禪定又善律宗纖毫無犯晉隆安五年卒口出五色光明手屈一指弟子焚之起塔",
    "曇蘭感神": "青州人蔬食樂禪誦經三十萬言晉太元中止赤城山忽見一人長數丈呼蘭令去蘭怡然不動神乃作禮後與家屬來自云樂安縣韋鄉山神久服風聞今與家屬自來乞戒蘭卽爲授三皈神施絹錢一萬蜜二器辭別而去禪衆十餘皆聞鳴笳動吹等八十三卒",
    "法緒清謹": "姓謁高昌人德行清謹蔬食修禪後入蜀到劉師冢閒山谷虎兕不傷誦法華維摩金光明等石室入禪得其三昧盛夏奄化不嗅不倒常有異香",
    "玄高香光": "姓魏本馮翊萬年人母寇氏信邪生一女奉僧佛女常願母信佛母後夢一僧散花滿室便覺有姙後生高時乃感香光滿室十二便欲辭親入山高便隨往父母許之高至山僧卽度之年十五便爲山僧說法聰敏生知學不加思受具之後專精禪思後居西秦夌積山學徒百餘累現神異死而復生文多在傳不錄",
    "僧周出火": "不知何許人性高烈有奇志韜光晦迹人莫能測常在嵩山坐禪遇周武滅法與衆入寒山山在長安南四百里人不能到後法重興永昌召之不出後告弟子云吾當去矣其夕火從繩床後出乃身盡火滅房亦不然起塔供養立碑銘德弟子僧亮王請出山佛法重興亮之力",
    "惠通安養": "關中人少止長安太后寺蔬食持經修習禪觀常祈心安養志厭娑婆後終時化佛來迎",
    "淨度射鹿": "吳興餘杭人少愛遊獵因射一孕鹿墮胎母銜痛䑛子度乃心悟因摧弓箭出家蔬食誦經三十餘萬言常獨在山坐禪習誦若是邑中有齋身然九燈端坐達曙以爲供養如此多年後忽告弟子令備香湯沐浴訖說法誡以生死言絕而化天樂異香西迎而去",
    "僧從棘栗": "未詳何許人也稟性虛靜隱居味禪學兼內外五門精修三穀不食唯食棘栗年逾百歲氣力體強與隱士褚伯玉爲林下之友味道論法終於山野等",
    "法成松脂": "涼州人十六出家學通經律不食五穀唯服松脂巴西牧王懷素禮重成常味禪定後終時衆皆見乘金棺上空也",
    "慧覽戒法": "姓成酒泉人少與玄高俱以禪業見稱覽曾遊西域頂戴佛鉢仍於罽賓從達磨比丘受其禪法達曾入定往知足天從慈氏受菩薩戒後以戒法授覽覽還于填後以戒法授彼方僧後之蜀天宮寺宋請住鍾山定林寺卽宋文帝也沈演孟顗等並欽道德年六十二終",
    "法朗能悟": "姓向蜀郡人十四出家從智猛禪師受業與靈期寺法林同學五門又遇玄暢受十住觀門暢曰吾西涉流沙唯子一人能入禪觀後卒於長沙年六十二神光映戶身更香潔靈異並在傳",
    "道法苦身": "姓曹燉煌人捨家入道專精禪業亦時行神咒後遊成都王休請爲興樂寺主訓衆有功法常分衛不受別請及與僧食有所得施諸虫鳥又於夜分脫衣露身以飴蚊蚋如此累年後入定見慈氏放光照地獄苦更加精進終有靈異",
    "普恆見聖": "姓郭蜀人爲兒童時常於日光中見其聖僧在空說法向家人敘之後求出家止洛下安樂寺獨處一房不畜徒屬後入火光定下至金剛際見諸色像先業報處能明了後奄化時端坐燒有五色光雲手舒三指",
    "僧審化賊": "姓王太原人晉驃騎沈約之後少出家止壽春石澗寺誦法華楞嚴經等常爲非禪不智於是專志禪那聞曇摩密多道主京邑乃拂衣過江止靈曜寺精勤禪定入山端坐有賊來刧脫衣與之說法教化賊乃流汗而退文惠文宣並加敬事王敬則奉米千斛請受歸戒爲師永明八年卒七十五矣時有僧謙超志法達惠勝禪業有功",
    "法悟父子": "齊人家以田桑爲業有男六人皆並成長悟年五十喪妻舉家慕道父子七人悉共出家南至武昌履行山水居樊山之陽本隱士郭長朔所止於是有終焉之志時武安太寺陳留阮晦聞而異之因爲剪逕立室悟常資夌飯日一食而已論大品法華六時行道不避虎兕坐禪終日齊永明年七十卒",
    "曇超布衣": "姓張形長八尺容止可觀蔬食布衣一中而已初止都龍光寺後南遊始興大行禪化忽聞風雷之聲俄見一人秉笏至云弟子是山神爲諸村人取土侵地龍池怒不降雨三百日今已百日願帥告龍令息怒降雨超遂告曰降雨神也神曰能起雲雨卽龍也超卽至池爲龍說法龍喜卽受歸戒相看無語許焉其夜雨足七十四終",
    "慧明夢神": "姓康少出家止東安齊建元中與沙門共登赤城山於石室中見猷公尸不壞而禪室荒蕪高縱不繼乃雇人開剪室宇重立定中夢內見一女神自稱呂姥云常加護戒有白猿白鹿白蛇白虎遊戲堦前馴伏不令人畏竟陵文宣王聞風祇挹七十無疾而終下續高僧傅",
    "僧副大量": "姓王太原人幼成大量鄉黨稱奇不仁者遠矣而性愛虛靜乃師達磨義無再問一貫懷抱端極定門六物三衣外無盈長定業有功莫可稱嘆",
    "慧勝如愚": "交阯人住仙州山寺栖遲林澤開放物表誦法華日計一遍衣食節約一入空寂周晨乃起韜明祕彩常視如愚久處者重之",
    "道珍銀臺": "味禪爲務梁初住廬山恆作西方業夢人乘船處大海云往西方去珍欲隨往舡人云未作淨業須作浴室誦彌陀經旣覺如夢所作備修其事後感山池降白銀臺唯珍自見表其終相生於西方自剋其日",
    "佛陀得道": "本天竺人與六僧同來五人得道唯陀無獲乃自勤苦勵節如救頭然得道者修道藉機時來便尅非可斯須因是來遊震旦見後魏孝文皇帝乃請住石窟寺後方得道時時入定滿室光明人皆見也",
    "菩提達磨": "南天竺人婆羅門種神惠疎朗聞皆曉悟志存大乘宴心虛靜通徹數定學高天竺宋朝至此惠可惠育常親事之誨以四法不過理行藉教悟宗深信含生同一真性教其四行一愛二隨緣三名無所求行四名稱法行文廣不錄年一百五十歲化遊化爲務葬於熊耳又云不測所終",
    "僧可斷臂": "姓姬虎牢人外覽墳索內通藏典懷道京輦默默觀時尚獨明太照解悟絕塵年四十遇達磨一見悅之奉以爲師畢命承習六載從學一乘精究後與林法師爲伴可被路賊斷臂林亦不知後林又被賊斷臂每令可著衣見其不便林怒可云我亦無臂林方得知",
    "僧達虎頭": "姓李上谷人十五出家遊學代郡聽習爲業及受具後宗軌毗尼進止沈審年登二臘魏孝文重後講四分而形器異倫見者驚奉虎頭長耳雙齒過寸機論適變時共高之與徐州龍達振錫洛都遇勤那三藏奉其親誨後依光師十地梁武重之侯景造寺延之感山神現虎持犬去誦經虎還犬也誌公見之云大福德人也",
    "僧稠解虎": "姓孫本係昌黎末居鉅鹿癭陶性度純懿仁孝知名而勤學世與備通經史徵爲太學博士講解墳典聲蓋朝廷後道機潛加歎厭世煩一覽佛經煥然神解年二十八投景明禪師出家而立五願而謂財法通辨及以四大常敬三寶普福四生初從道房禪師受止觀後得定依四念處九旬一食後居嵩岳泉供百人有婦足踏泉乾衆來白稠稠咒願如初有兩虎鬬以錫解之而去齊文宣請入內帝見稠流汗敬受禪法居雲門寺帝駕親臨稠不出房門人云不出者衆情或阻曰賓頭迎王七步令王七年失國吾誠德之不逮未敢自欺冀獲福於帝帝自禮敬後八十一終異香滿寺勑襄樂王宣慰施物五百段弟子曇詢等起塔",
    "法聰繫虎": "姓梅南陽新野人八歲出家卓然神正所獲利物造經三千餘卷年二十五車遊嵩岳西涉武當住襄陽傘蓋山白馬山泉梁晉安王來都雍襄承風相謁將至馬驚而迴王恠乃齋得至見聰在水定及二虎在室王乃禮之告於部內今有虎災聰乃集虎以布帶繫之與授三歸因息虎災王與聰臨白馬泉白龜出從聰手受食云此是雄龍次有五色鯉受食云此是雌龍聰於梁大定五年無疾而終端坐身柔頂暖有異香",
    "智遠惠湛": "姓王太原人幼而聰習早悟非常居荆州長沙寺爲法京弟子卓然獨立靜記玄心至於戒年清潔愈勵後至建業龍光寺遇僧綽一代英雄乃肆心仰旨專門受教學逾一紀解通三藏梁建安侯蕭正務兼內外乃造普明寺請遠居之有惠湛禪師解深定品遂從學焉與會公等後住龍盤山有終焉之志也",
    "常公國師": "法常高齊時人領徒講律有聲鄴下後講涅槃并受禪數齊主崇爲國師後居衡岳多處林野布衣乞食又之荆陝有僧法隱住覆舡山東嶺誦法華維摩思益等以爲常業志有思操見而問津遂嘿而不對乃經一夏涕泗滂流方示心要如說而行常將終語諸僧曰吾今作一覺長睡別衆訖奄然而化",
    "法京造寺": "姓孫太原人寓居江陵母將懷孕夢一童子乃捧而悅之又端正可喜因有孕焉後生七歲出家年至十三與同學智淵咸昇高座說法無滯寺內少長俱夢聖像告云寺無檀越京爲梁棟後乃施財利山積福門大弘殿宇大小千五百間京重修建僧衆千餘長沙大寺聖像所居東夏之第一梁二帝立京爲僧正綱紀末法寺有育王塔像京後有疾求像像至京房其疾尋愈侍者見像從殿來",
    "法懍行文": "姓嚴松江人十五於玉泉山寺出家衆侶清淨懷依味道積有年載禪念爲本誦法華維摩不著縑纊大布爲衣不食僧分乞食分衛常坐勤勵莫儔荷錫遠遊言追勝友廬峯台嶺衡羅恆岱無往不屆氣調清邈見者挹其高節曾過一縣令問公文曰在經函中檢之不見再尋唯有經令怒元本何言有也云經是諸佛行文我依行之卽是公文令喜而敬之",
    "僧景塵外": "住陽山泉石松竹秀竦清曠嶺接桃源古稱名地卜居寂照感通鬼物有懷惡念不得進前或值虎蛇驚怖失道若好心問法安步無他若復起惡蛇從床下而出惠璀問法三日不言懇切方答三百歲而化",
    "惠成炙手": "姓段澧陽人出家居十住寺誦法華經等二十餘卷受具之後往建業聽成實十年文理略盡將臨本邑至匡山見顗禪師承思禪師道化顗問成曰卿一生學問與吾炙手未暖虛言功夫依他解也成乃弃諸經疏專師定業後得衆生語言三昧後有常律師投宿夜弃一虱床下成曰一衆生被凍床下常慚而謝之成後七十三坐化湘東王爲建塔立碑矣",
    "法忍十金": "江陵人初投天皇寺出家受具持法華維摩日再一遍後住覆舟山頭陀觀理三十餘年木食麻衣破衲而已一夏山居有米三斛夏滿猶有五升室才容膝寒不加絮熱不減衣年六十七現疾而終衣盂陳杇不直十金高行之極",
    "僧裕重瞳": "姓程靈武人幼懷雅量清卓不倫聚沙獻香便祈拔俗父母不許年二十六方遂出家事道原法師學九次第定口繞黑子狀若斗星目有重瞳光明外射腋懷鳳卵七處俱平奇相超倫有聲京洛魏文皇帝勑爲國三藏一旦忽索急備香火救揚都講堂彼衆聞外香音樂皆出堂梁便折衆皆無損年八十有八卒道安庾信製碑文今在苑內",
    "僧瑋荷衣": "姓潘汝南平興人器量沈深風神祥雅十二出家寒暑之資以荷衣蕙蒂故得潔操貞於玉石清風拂於煙霞後依鳳禪師學觀息想後周天子尊賢待德下車問道召至京師親奉清誨乃勑公卿近臣妃后外戚咸受十戒同奉三歸六十一終容止恭莊威儀整飾見者生敬也",
    "道正六法": "徐州勃海人稟質高亮言志清遠居無常處學不從師樂習禪行宗蘭若法無問寒暑栖息深林乞食於村餘唯常坐人或參尋略示綱要令其住心性任行藏都無名貫經論講會無不登踐皆聽其深隱略其繁長乃術六行包舉一化融接萬衢曰凡夫行二福行三小乘行四善薩行五大菩薩行六佛果正行開皇七年遊化東川不測所終也",
    "曇詢解虎": "姓楊弘農華陰人弱年樂道久滯樊籠年二十二方捨俗隱白鹿山寺逢曇雅禪師而蒙剃削又得一年受戒謹攝自修崇稟心學而專志决烈同皆難及誦法華初夏旣登還師定業承有僧稠問津學道山神示之有竊園蔬被蜂螫之有趙人遠來師事稱蒙閻王處救之令來又有二虎鬬詢爲解之云同居林藪計無大故幸各分路虎低頭受命飲氣而散隋文重之送香供後詢遘疾彌留忽神光照燭香風拂扇又感異香異鳥白頭赤耳年八十五終矣",
    "法充死諫": "姓畢九江人常誦法華大品遍數弗紀兼造寺宇情在住持後居香爐峯化城寺修定爲業自非僧事未嘗妄履每勸僧衆無令女人在寺上損佛化下墜俗謠有不從者充嘆云生不值佛已是罪緣正教不行義須早死何慮淨方不生後捨身投萬仞峯至地無損衆方依之不許女人入寺其充遺尸終不腐臭經夏逾香如其瓜也",
    "信行譎對": "姓王魏郡人母久而無子求佛得之夢神擎兒與之及行生也性殊恆准至年四歲路見車牛在埿未出悲泣不離行出方止至八歲有生問云內外何姓答云內王外孫生云何不姓飯應聲曰飯只除飢孫兼飢渴隨機譎對皆此類也後從師受具履道弘悟博涉經論如有佛像不計遠近皆往禮拜後於湘州法藏寺捨戒事衆禮通道俗單衣節食挺出時倫捨章疏受業者衆矣年五十四終立碑終南裴玄證爲文矣",
    "惠意法永": "意姓李臨川人聽大乘論專習定行宇文廢法南投於梁與仙城山意命同皈尋討住景空寺於聰禪師舊房夜常大明郡守柳靜殊不信法乃請意於宅百日行道每夜卓然端坐恆放光明舉家方信後鄉邑俱受歸戒開皇初卒又法永禪師南陽人梁明帝見於宮中供養預知梁運將終辭帝皈襄陽永後將終七日夜聞天樂異香滿寺因而坐終送尸傘蓋山上露坐又岑闍梨誦經感四天王來禮敬供養也",
    "惠命入室": "姓郭太原人晉徵士郭琦之後以梁大通一年辛亥生於湘州長沙郡天挺英姿秀拔羣表雖居綺年人多傾異覺夢之際光照其身明悟殊時湘部名僧相謂云珍闍梨位地難測然入如來室惠命矣八歲能書　貌凝遠知非常器十五誦法華經兩旬有半一部精了尋事剃落學無常師至仙城山卽古松仙之本地有道士孟壽夢神迎衛梵侶盈林乃命公至壽捨之爲善光寺後有法林禪師等命天和五年十一月五日跏坐咸覩佛來合掌而卒有異香天樂等清信鄭子文立碑於寺門門人專業不墜卽惠朗等",
    "惠曉投謁": "姓傅續禪業有文才止齊州靈岩寺十年衆不異之後有鄉人住山茌縣曉云去鄉歲久思問其親行至縣門使人通令有客未通踟躕之間又催通引客猶未散曉悟云非令之進退乃吾之愛憎豈鄉壤之可懷邪命省事取紙授筆而裁釋子賦紙盡辭窮云若令覓可以此文示之吾其去矣令見賦驚尋至示賦乃知是曉有才於是人藏一本用祛鄙𠫤曉後尋諸名嶽養素栖心時復流日人世而還晦形齒阜不測所終",
    "慧思三生": "俗姓李武津人少以弘恕慈育知名閭里稱言頌逸恆問嘗夢梵僧勸令出俗駭悟斯瑞辭親入道所投之寺非是練若數感神僧訓令齋戒受具之後日惟一食長坐誦經三十餘卷所止之菴野人焚之因感癘疾悔懺尋愈因發信心思後得定自見三生之事瓶水自滿童子天降夢佛來迎六十四卒然思身相挺特能自勝持不倚不斜行如象王頂有肉髻具相莊嚴見者發心不覺傾伏等",
    "智顓白龍": "姓陳字德安頴川人梁散騎益陽公起祖之第二子母徐氏夢香煙五綵縈迴在懷欲拂去之聞人語云宿世有緣福德自至何以去之又夢吞白鼠師云白龍之兆及誕之夜室內洞明信宿之間其光乃止慶心酒樂爲事不成忽有異僧扣門稱善此兒出家言訖自隱目有重瞳二親不許人見坐臥合掌十八出家於湘州果願寺事法緒爲師語論不羣誦經三部又依思禪師思曰昔在法華會上同聽來也遂呼爲義兒道誇吳會稱爲義虎與諸僧皆師受禪法後夢天台道人乃遊往往卽青州僧定光已久居四十年見顓至曰憶曾夢召不後神爲造寺陳宣帝割始豐縣奉爲供養後講淨名經感三道寶階從空而下異僧手擎香爐禮拜後改名顗",
    "曇崇施利": "姓孟咸陽人生知正見幼解奉佛七歲入道傳誦經法雄辯無前志逾清勵後講聽衆五百初習禪觀隋晉王欽敬定林爲寺擅送戶七十水磑及碾六具開皇初勑賜絹一萬四千疋布五千端綿一萬屯綾二百疋錦二十疋粟千碩皇后施氈剃刀各五十造塔一又施錢三千貫衣一千二百對塔高一十一級上入太虛",
    "惠越伏虎": "嶺南人住羅浮山聚衆業禪性多泛愛慈救衆生虎豹無擾曾有羣虎來與受歸戒說法虎枕頭越膝衆見無謬化行五嶺聲流三楚隋煬召入京供養",
    "慧本輕清": "姓許少出家志敦齒尚遍禮名山梁末遊天台深習禪業入房閉戶出則啟門衣鉢隨身唯留枕席實輕清之丈夫負錫龍盤絕跡人世五十餘年貴尚頭陀恆居宴默精進勤勵老而彌篤仁壽四年奄化蔣山履道寺年九十六卒塔而葬也",
    "僧善喫石": "姓席絳郡正平人童幼出家便從定業與汲郡林落縣方公齊名各依岩聚徒習禪後因腹痛在山絕食無人乃喫小石子跏坐齒林塊然不寐及登耳順心用力疲轉讀藏經四遍右手執燭左手執卷十宿五宿目不曾斂佛名讚德誦閱如流禮懺六時乃至終化",
    "智鍇玄文": "姓夏侯豫章人少出家在楊州興皇寺聽朗公三論善受玄文有名當世後遇顗公習受禪法善外學文筆史藉於廬山作大林精舍二十年不出隋帝勑請不赴七十八終大業六年六月尸不摧變端坐如生於石室中真觀猶在",
    "智越萬遍": "姓郭南陽人少出家值智者大師北面受業誦法華經一萬遍瓶水自滿居國清寺勑每年爲智者忌晨齋千僧又有般若沙門高麗人智者處受業善修定行知宿命及終時又法彥清河人亦住國清寺每入定七日方起",
    "曇遷食月": "姓王博陵饒陽人俊朗爽異年十三父母嘉其遠悟令於舅處受學卽齊大夫權會也備練六經偏究易道遂受之隨言卽曉未半自通有一嫗失物決之得兌卦遷云如卦失金釵少女盜將如言後出家依定州曇靜律師初受於勝鬘經不日而度尋爲受具後住黃花谷淨國寺夢月落入懷乃擘而食之脆如冰片味美遂更名月德後至楊都朝貴親附辭之渡江後著是非論六十三卒",
    "僧淵雨錢": "李氏長廣人家本巨富爲巴蜀所稱及淵初生天雨銅錢家內悉已滿父運疲極告天方止錢遂倉內自溢福德如是自少及長志幹殊人行則安而徐動坐則儼而跏坐眼光外射焰焰發越容色玉潤狀若赤銅聲若鴻鐘響振牀動兩足輪相十角分明二手九井文理如畫年十八身長七尺其父異之命令出家卽而剃落住城西康興寺博尋人法訪無遠近經耳無忘蘊括懷抱奉戒守素大布爲衣瓶鉢之外餘無所畜與同寺毅法師交遊亦僧中英傑入京採聽後依寶師修習定業後造江橋感武候鐵𨫼柱現爲丁八十四卒毅六十九卒",
    "真惠定市": "姓陳陝州河北人陳平之後依清禪師出家後居衛州林落寺略貫終始又住蒲坂首山麻谷鬱爲定市後食黃精絕粒四十七卒大業十一年十月七日終麻谷禪房將終之夕神彩若常也謂門人云吾將生淨土見蓮花相候又聞金鐘異香充蔚期相旣至潛然而絕門人收尸起塔",
    "惠瓚擲錢": "姓王滄州人壯室出家清貞自遠承稟玄奧學慕綱紉受具已後偏業毗尼隨方略聽不存文句時在定州居於律席講至寶戒法師云此事卽目卒難制斷瓚聞之私賤其說時襆中有錢三百乃擲弃之由是卒世言不及利奉戒依法七十二卒隋帝重之",
    "法純密行": "姓祝扶風始平人出家周世備聞正教親奉明師意在定林情兼極樂住京陟岵寺周廢潛俗隋興首度卽百二十人之一也住大興善寺鞭勒形心有逾前稔帝請爲戒師辭德薄不赴再命方進爲傳戒法復念無常行方等懺十五年常處淨場除食便利餘無闕廢感燈明續於七夜油甕自滿或聞異香或潛形代人庸作密爲人洗除垢衣與物不受施者多也平治道路擔糞淨廁等布裙繩束天迎不許願生無佛法處八十五終于仁壽三年",
    "法進水石": "不知氏族住益州響應山在竹縣玉女寺爲輝禪師弟子恭謹精誠謙恪爲務竹林坐禪四虎圍繞時入水定家人見水投石二枚進出定覺背痛問其故家人說之遂再入定令出石痛愈蜀王秀妃患心痛請諸道士醫皆不差王令使請進數迴及車馬空迴王怒自往見進欲害自驚流汗曰師何不至進云煞羊食心豈不苦痛一切衆生皆是佛子何因於妃偏生此愛王慚愧懺悔進遂許行王請同往進云僧俗異行請王先進進至宮直入妃見流汗疾愈施絹五百段衲衣什物等並迴入法聚寺常住進還山王與妃見進行足離地四五寸進終時龍吟猿叫",
    "靜端留像": "武威人後住雍州年十四投僧實禪師受治心法深所印可後周滅法端竭心藏舉諸經像等百有餘所終始護持及隋開化乃爲後序端之力也三衣一鉢乃至平生獲利卽散餘無資畜隋漢王諒重其戒德數受弘訓文帝獻后延進入宮請戒留宿端曰出家之人非此宿止施牙席檀像金寶皆迴興福一無所受及千秋樹皮袈裟勑送舍利豫州現白光五綵等六十四卒",
    "惠舜見影": "未詳何人靜處林野庇道自隱言常含笑談述清遠止澤州羊頭山神農定藥之所結茅居之日惟一食常坐終歲感鼠同居在禪床下及虎豹等不傷害人如其家犬每至村落爲人受戒有一女子獨不與戒問其故云業重將生牛中尾影已現不信蹈後如言不起或有癘者口爲𠲿瘡膿血後居林慮洪谷不測終所",
    "惠歡墮巖": "姓管京兆雲陽人弱齡厭俗深慕出家迫以恆綱取拔無路歷任僚署頻經涼暑年三十七方遂本心依清禪寺崇公諮受定業攝心儀體存息短長觀覺安立志得林泉消形人外損略塵欲山學推先嘗經行山頂誤墮高岩端居石上不忘禪念感靈如此隋建寺延僧請歡供養大業六年卒六十有九施尸林下弟子道俗立塔",
    "智通讚佛": "姓程河東倚氏人生知信慤樂崇道惠將習書計遂欲出家父母異而許之十歲剃落敦肅恭孝執履謙冲師長友朋接事無怠修持戒行歌詠法言誦諸經中讚佛要偈三千餘件五十許年後住栖岩修習禪業將終有寶幢花蓋化佛來迎青赤蓮花等貞觀十一年也",
    "本濟大悟": "姓宋介休人初六經三史皆所留心雖云小道略通大義披折旣淹豁然大悟乃曰斯宇宙之糟粕何累人之清識乎乃歸釋門辭親出俗戒定逾淨正業彌隆不服新華除其愛染躬行卑辱愍增上慢博覽經論成實在心後著十種不敢斷量論六卷有弟善智天縱玄機高步世表祖師信行伏膺業學酌深辯味妙簡溜[金*末]入室隣幾精窮理窟常通夏翹足攝慮觀佛策勤之上士也撰頓教一乘二十卷矣",
    "僧照安樂": "京兆人幼年入道師事靜藹遊履盛化每居齒隱頻感異徵獨處秦嶺高步松苑顧影與心相娛自得乃曰吾今居此安泰寧有樂過斯者乎彼城邑貴僧波波順俗用斯優給一何傾附後於南山立神田寺帝令楊素宣勑詔之辭以老疾不赴素至見而戰慄帝云戒力也八十三卒衲衣人不可舉",
    "洪林如天": "太原人少履釋門稟受清化率志都雅言語精穆住并州大興國寺履操栖靜退屏人物而住房連市與衆比居整畟貞嚴希言寡欲高衆盛德皆敬而奉之遊至林房莫不捻履潛步㱇然超越世重如此獨居一室五十餘年賓客送迎足不逾國至於僧法制度道俗二食身先座首勵力行奉不以道德用虧時衆餘則端坐房中儼然卓立瓶衣什物周正方所故登其門者不覺毛豎有問其故則從容談論詞義審當而不測其心造興國寺百有餘僧敬異崇仰有如天日以武德中卒于所住春秋八十餘",
    "僧定命氈": "丹陽人本學成實博綜有功討擊旣繁使感風厲乃命門人入鍾山修習禪業感禽獸同處其疾尋愈眉長數寸後有山賊相刧衣盡唯有坐氈賊索不與曰此吾命也以禦冬寒賊乃相顧不取云豈不聞世有奴賊定云郎賊尚亦不怖武德七年因少疾加坐而卒春秋八十餘矣",
    "道林香降": "姓宇文同州合陽人年二十五入太曰山木食修道隋開皇年徵命逃而不赴後感天降異香大如桃棗衆皆拾得莫知名目燒發美暢聞者驚心從生至終儉約爲務不視女人生染之本不爲說法不從取食不止房基慈濟生靈深護物性蚤虱之屬任其遊止每徐徐舉衣恐其驚走跏坐而卒七日色相如生石室處之衆聚如煙數盈萬計鼓舞而送生死榮焉",
    "法應稱首": "姓王會稽人生自孩孺性度沈默隨住緣想齒思難移事曇崇爲師隱終南山虎豹爲伴隋立五衆令選三學業長者爲首教之應最第一領徒三百四事供養並有司供給勑賜絹三百段用造經像年八十無疾而終異香來迎卒于清禪寺矣",
    "智周力生": "姓趙字圓朗徐州下邳人有晉過江居于婁縣然其神用超邈彰於青綺小學年中違親許道師法滔爲力生滔乃吳國冠冕釋門梁棟周服勤左右分陰請業受具之後志在博聞時大莊嚴寺爝法師義府經笥道映雄伯捧袟淹留專初一紀究盡端涯更同藍水唯周風情閑澹識悟奄通容止可觀進退可度量包山海調逸煙霞得喪一心慈惻萬類窮通不易其慮喜慍不形於色崇尚先達提獎後進道俗聞望咸取則焉加以篤愛蟲篆尤攻草隸傍觀國史大善篇什與兄寶愛俱沐法流陳氏二朝俱馳聲譽講成實涅槃大品各十餘遍至武德五年七月遘疾而卒六十七矣弟子法度等建塔立碑文是釋道恭作在傳其辭極妙",
    "法藏食杏": "姓荀穎陰人三歲喪父共母偏居十歲母亡隻身而立因斯禍酷深悟無常投庇三寶用希福祐年二十二周天和二年四月八日明帝度僧便從出俗後武帝有太子生誕詔名德至醴泉宮帝作鮮卑語問訊衆僧無能對者藏在末行出衆獨對作鮮卑語僚衆咸喜帝云此健道人賜錢二百一十貢後居紫蓋山衣以百衲飡以朮松而青天而沃心吸白雲而填臆周遊山頂忽遇甘杏七枚噉之流味甘美周行更索全無來處至隋帝又賜靈壽杖策令相憶貞觀三年終於鄠縣起塔立碑",
    "惠超禪念": "姓申屠上黨人也體道懷貞冰霜其志初拂衣捨俗北趣晉陽居大興國寺禪念爲業雖略觀名教備委正邪別建道場香供常列每感異香及與舍利臨終辭衆斂手如生天樂雪仙衆所聞見一年加坐不散起塔葬焉賢愚同悲立銘旌德",
    "智晞經臺": "姓陳閩越人童稚不羣幼懷物外事智者爲師常修定行如救頭然後居佛隴修禪道場樂三昧者咸共歸仰冥坐之暇別造精藍經臺少木衆欲取香爐峯松柏晞曰不可夜夢神告將疏來施明日令衆往取一無留難臨終時命弟子等戒之云吾生知足自習禪已來三十九年背不著席不負信施汝等欲得相見可自勤策生知足天七十二終天樂來迎矣",
    "智滿摩頂": "姓賈太原人立意矜持不羣凡小七歲出家隨師請業如說而行受具聽律及涅槃經盡其文旨常修定行後居上黨石墨山聚徒修道求受菩薩戒者先令行道志心夢佛與摩頂說法卽便受之七十八終大地震動樹木摧折",
    "僧邕上德": "姓郭太原介休人祖憲荆州刺史父詔博陵太守邕神識沈靜冥符上德年十三從雲門寺僧稠出家教以五停四念後往林慮山栖託定門又入白鹿深林之下避時削跡服餌松朮三逕斯絕百獸爲伴後隋文搜訪道德與信行禪師同時被詔居化度寺主上崇敬八十九卒立碑銘德勑左庶子李伯藥爲文率更令歐陽詢書文筆新華小歐也",
    "灌頂揮石": "姓吳字法雲常州宜興人祖世避地東歐因而不返頂父早亡母親鞠養三月欲名未知所目母夜稱佛法僧名頂仍口斅音句清辯同共驚異母因告法師惠琛云此子非凡琛卽令名云非凡及年七歲便爲拯公弟子日進文詞玄儒並騖清藻才綺卽譽當時依年受具油鉢無虧拯師順世已後住天台依顗禪師修習三昧又後智者因造佛塔弟子等載石爲門嫌厚頂以杖揮之俄然兩段果而相契常以法華救人疾苦七十二卒生知足天",
    "智璪伏鬼": "姓張清河人十七二親俱喪自又染疾念月光菩薩感夢而愈璪父陳中兵將軍諱懷祖元秀梁倉部侍郎璪受經之年言無虛發行不慚入親里鄉隣深知愛敬後厭塵俗卽師智者卽令行法華懺二七日後見九頭龍王從地至會在會稽寶林寺行法華三昧初夜搖門璪問何人云看燈耳頻來如是大德惠成曰此是惡鬼爲汝害璪大喚稱苦璪笑爾後王令人守衛璪云命者業也止之令去後鬼打門滅燈璪都不怖三七日後鬼化青衣童來伏罪後被人下毒食中後隋煬見之帝避席命坐顧問勑舍人盧正方送璪還山爲智者殷千僧齋度四十九人施物二千段米三千石煬帝賜耳貞觀十二年卒八十三矣",
    "普明應念": "姓宋會稽人少而志操有異恆童常口稱佛聚沙爲塔不俗談戲惟在崇法有僧乞食見而謂云子有善性可往天台出家其中有初依菩薩說法卽陳太建十四年遂往出家受具已後廣興佛事讚藏經兩遍手書經論雕書殿堂不可具載",
    "智藏鑄鍾": "姓魏華州人十三出家初事藹公後師智者遇周毀法亦不改製法衣至隋六載不虧道禁後住大興又居終南山水交映邑野相望接敘皂素日隆化範文帝勑晉王廣就詔命藏辭云山世乃異適道不殊貧道居山日積意未移想陛下國主之體不奪物情王爲奏帝歎遣內史舍人虞世基宣勑慰問施香油三衣什物薰爐等仍賜所居爲豐德寺後至天台師智者爲弟子後隨智者之東林又之玉泉又却返天台智者令造大鐘聲聞七十里見在天台佛隴寺生常苦節知足國清寺隋高立寺少水藏念已寺中泉涌武德年卒八十五矣手屈三指然藏身長八尺二分質貌魁梧峙然峯崿常居寺之南岫四十餘年面臨深谷目極天際不易登涉手執澡罐足躡木履而常往來日唯一食事行不可備書",
    "法喜侍疾": "姓李襄陽人七歲出家住荆南青溪寺有四十餘僧住喜常事供養晝卽炊煑夜恆誦經以薪爲明常誦一紙後念法華經一千遍感白牛車入喜房中每有病者常與看侍膿血便利盡皆手盛乃遠近道俗病者相投悅意慰心終其報類後右僕射蕭瑀藍田立寺請喜居之六十一終感天樂香花寺衆皆見跏坐而逝",
    "道昂掌光": "魏郡人履信標宗風神清徹獨懷異操高尚世表惠解夙成殆非開悟初投靈裕出家裕神識清簡氣岸雲霄審量觀能授其明訓昂欽沐清化愛敬親承歲積炎涼齊蹤上位常於寒陵山陶融禪思後在高座寺說法辭衆願生西方言畢化佛來迎昂足下有普光王字文掌中夜發光明不勞燈燭六十九卒其尸不壞有靈智亦高士",
    "道哲天才": "姓唐齊州臨邑人初投頴川明及法師聽十地地持爲同人所揖具戒已後從魏羣希律師稟承四分六載洞明戒惠雖通未懷定業遂依河內詢禪師衆推不測一聞而悟習定居山七日積雪不食在定迴發天才學不師古撰百識觀門十卷智照自體論六卷及大乘聞思論等七十二卒貞觀九年正月也後葬于𥂕厔端正樹側龍岸鄉列植松柏",
    "曇榮結淨": "姓張定州人十九爲書生後因聽靈裕法師講華嚴試往聽之便悟玄範略其詮致乃投裕爲師裕觀神氣因度出家受具之後專業律宗地持等論爲學先後止上黨潞城山依巖結宇學侶雲奔常持宿觸結淨依律住持後因僧定懺罪道場中七佛現告云榮是賢刧中普明佛也榮崇尚釋風形器瓌偉過於八尺辭吐溫贍風格遒遠年登不惑斷粒練形常餌守中用省煩累而奉戒結淨希見斯人常赴說戒臨終一度附欲貞觀十二年卒八十五門徒起塔葬焉",
    "靜琳衣紙": "姓張本南陽人後居京兆初生之時有外國僧云此兒當貴也若出家大弘佛法七歲從師令依田作又遇周滅法隋興乃投曇猛法師經於五載後之樊鄧方具足戒又趣青齊聽律十地方等華嚴楞伽思益皆通貫精理後至太山見神尼五人於山頂論唯識義欲問不見琳始問津無憚夷險衣破以紙補之節之又節不緣名利語默沈靜修攝威儀有異名稱涕唾不現於口鼻飲食不言於精美敬慎之極行位難測蚤虱不歷其身人有捉者尋自走散山中乏食乃合守中丸絕粒一生至寺口不曾唾所有物利只委侍人曾無再問但令爲福生金色世界有受戒者被怨追到冥司引琳爲證不曾煞來見琳生金粟世界還魂而說六十六卒右脇而臥頂煖色鮮焚之舌存",
    "惠斌義井": "姓和兗州人博覽經義文藝洞開偏曉字源尤明章曜年十九鄉黨所崇爲州助教至二十三方預剪落卽聽經論後入臺山修諸定行隋帝大興禪學乃詔入京衣鉢之外更無襆篋容質清素異常偏等緇素迴向像季清嚴僧也兼以布行純粹言無品藻每聞評論輒卽默然防護戒儀慈救爲慮經夏行履先執箒掃而後行恐傷物命後於九逶之會造義井一仍樹豐碑兼紀其德貞觀十九年十月六日遘疾而卒七十二矣",
    "志超感麥": "姓田同州馮翊人遠祖又居并州榆次超在童齔智量過人精厲不羣雅度標遠厭世從道投開元寺惠瓚出家後廣明三藏偏味禪那居抱腹山徒衆近百夌唯五碩一夏供衆尚餘兩碩此卽冥所及兼有異僧乘空來往鐘聲自響石上泉生山賊入院皆受歸戒而迴靈瑞屢興如此非一奉敬戒法罕見其儔護慎威儀終始無替隋唐兩代親度出家者近一千人豈公親承其績故略敘焉貞觀十五年三月十一日遘疾卒於城寺七十一矣山世同嗟賓主哀慟",
    "曇韻養蝨": "高陽人厭世出家誦法華經投恆岳蒲吾山值栖隱禪師云誦經道緣未卽至道要在觀心離念方契正道韻初承此告受而行之聞五臺山清涼寺文殊住處元魏孝文於中臺南三十里立大寺種花二頃有若佛光故以名焉遂往居之備見靈相又住北臺木爪寺二十餘年單身吊影處以瓦窰形履弊衣地布草蓐食唯一受兼不及餘蚤蝨聚結曾不弃捐任其味噉寄以調伏欲寫法華經一部感異書生一日寫畢不見貞觀十六年端坐而卒八十餘矣不希名利不畜門人",
    "惠思寒林": "姓郭汾州介休人少學儒史宗尚虛玄文章書頴有聲鄉曲年二十五在并州傅授初不知佛乘深奧會沙門道曄德盛當時講揚攝論試往潛聽冥漠難追累日詳受薄知希向因便求度卽習定業三十許年聞念惠相須譬諸輪翼乃冬夏業定春秋博採單衣節食見者發心道志之倫徑往屯赴因而結衆於箕山之陰晝卽斂容默念中夜昏寒爲衆說法云出家人生死從緣豈勞人事送此枯骸余必一期當自運耳後因少疾乃告衆云余其死矣卽往空窟跏坐寒林端拱而卒五十五矣貞觀十六年五月因而殮焉",
    "道綽生齒": "姓衛并州汶水人弱齡處俗閭里以恭讓知名十四出家宗師經詰大涅槃經講二十四遍晚事瓚禪師修涉空理淨土標心感曇鸞法師綽臨終時乘寶舡與化佛雨天華來迎時衆各以衣襟盛得又地生蓮花七日方萎年七十齒重生勸人念佛麻豆爲數百萬斛口誦佛名以七萬爲度聲聲相注修念佛三昧八十五終",
    "道撫名勝": "京弘福寺名勝僧也逃名往赴旣達玄中同其行業宣通淨土所在彌增今有嘉猷其風尚在",
    "明淨求雨": "高密人味定爲業潔志忠恪謹厚澄肅嘗在海畔蒙山宴坐經數十年人莫測之後南遊天台至路村中乞食乃逢羣虎閉目張口似待所食淨飯餌之餘卽自食後天旱淨爲求雨七日卽得後貞觀三年冬夏無雨有潘侍郎曾在密上奏勑令請淨至奏云願陛下度僧立寺七日雨足依言無謬帝未及度僧依前無雨淨又求之七日重降帝乃度之立寺所度三千僧淨請歸鄉不測其終有同寺惠融亦以禪業見稱三宮見重咒水治病等",
    "惠熙一路": "益州人童稚出家善明篇韻宛而成章與綿州震響寺榮智齊名俱爲沙彌卓然翹秀後與成都大石寺沙彌道徵連韻賦詩微有言隙遂修禪業年登受具聽採經律後居州南空惠寺立性孤貞一坐掩關二十餘日人請令食至於隨意已三十年一身獨立不畜侍人一食而止不受人施有講便聽夜宿但坐床心兩頭塵合自餘房地一路之外並是莓苔欲參拜者累日方見年九十卒今見在者具諸見聞",
    "世瑜金錢": "姓陳住始州父母早亡庇身傭作長八尺三寸希向佛理無由自達大業十二年往綿州震響寺投備法師出家一食頭陀勤苦相續後居綿竹縣響應山獨住多年四猿給侍有人入山逢見二神人將蓮花等稱供養禪師六時行道以猿鳥爲依候又感異泉流出貞觀元年夢四龍入眼後大悟三論後本房香氣充滿地涌出三金錢手執薰爐加坐而卒三年不倒六月不壞年六十三矣刺史劉德威慶所未聞作龕處之",
    "智聰虎隨": "住楊州止觀寺聽三論陳平度江後思歸無計四虎隨逐念法華經俄有一翁年可八十以舡相渡四虎淚下而別後至栖霞寺四虎亦至不臥行道衆徒八十若有凶事虎先入寺大叫告衆後結米社供衆貞觀二十三年小食訖執香爐禮佛辭衆安坐而仆年九十九受戒道俗三千人哀慟",
    "僧徹泉涌": "姓斳河東方泉人性戒肅成專思出俗親沒遂志樂行蘭若索居蒲坂習平等觀居介山子推故地止於石巖物皆高之捨財造寺額號陷泉地本無水徹因導之其泉尋涌衆皆敬異秦州刺史房仁裕具事聞奏因賜名焉徹在慈仁弘濟爲務所以禽鳥食於掌中宿獸翔於廡下年餘杖國未嘗痾瘵忽告衆云吾將去矣食畢收衣跏坐而卒七十七矣立碑一丈五尺唐臨爲文",
    "惠祥舍利": "姓周十五出家頭陀乞食默自禪誦不與衆同後中食口中得舍利一粒弃還在口知是真身乃集衆試之五色光出因是人皆止煞市肆無肉起塔九級高百餘尺祥身長八尺體貌肥白行路不識無不恠仰刺史李昇明至寺謂羣官云此道人可日食一羊語訖手足不舉懺謝方復七十而卒有異瑞矣",
    "曇倫臥禪": "姓孫汴州浚儀人十三出家住修福寺依端禪師學次第觀是大乘了然不同立臥入定或禮懺捧跪皆入其定大衆彈指心恆加敬曾爲直歲約人吏不得以衆僧粥與犬食家人不憶與犬食訖自來倫前吐出後不敢與之有粲公爲三國論師無學不長恠論臥禪言問清遠入房與語探究是非倫笑云隨意相審三日三夕論法不眠倫述般若無底空華焰水無生不立邪正本性清淨粲乃投地敬之八十餘終令散身於野不許餘作焉",
    "普明抗志": "姓衛蒲州安邑人十二出家依外兄道愻後禮延興寺童真爲師明抗志住持以大法爲己任性識聰敏解貫儕流講聽相仍無法不學十八誦勝鬘起信等受具之後專師涅槃四分二十四便講涅槃三十講攝大乘論大業年勑住大禪定寺日誦戒本一遍金剛經二十遍造檀像十龕講涅槃經八十遍勝鬘諸經遍數難紀八十六終弟子義淹戒潔清嚴葬師蒲坂立碑頌德",
    "曇獻放光": "姓張京兆人幼依昌律師昌虞鄉人姓賈淨行無玷精誠有聞股肱之地誠所宗仰其谷口內素有靜林寺柏梯寺獻於兩處整葺遷化遺尸山頂夜放光明猶如蓮花靜林寺衆將葬柏梯寺衆知而爭競九年各欲遷葬蓋至德所感也",
    "無礙辯對": "姓陳神姿特異量有濟器九歲辯對過人十歲入學隨聞不忘後入長安遇姚道安勸令出家受具聽超法師智度論一聞教義神思豁然又學十地念論文六十卷九十四無疾而卒",
    "道暀落星": "姓周汝南人幼懷精確希志尚賢聞古迹聖人心願齊之負笈金陵止高座寺聽毗曇論隋開皇十二年依大將軍周羅侯遠屆廬山止東林寺匿跡無事弘道度人四時不倦貞觀二年九月因有少疾感大星落寺池中如千炬衆咸見之暀命衆委事加坐而卒年八十二矣",
    "法顯燃燈": "姓丁南郡江陵人十二出家依四層寺寶冥法師服勤受業諮稟辭旨有聞欲界亂地素非道緣旣已生中如何解網冥云人皆有初禪心種歷劫不忘有顗禪師可往依學時顗遇煬帝徵入京大開禪府徒侶四百鬱爾成林遂依座緣所懷悟者非一顯從於五層寺道安所造像前常以香花供養五燈晝夜不絕忽一燈光高丈餘有著五色衣人持一金瓶與顯俄爾而失五十年在道七十七無疾加坐而卒郭記室爲文立碑銘德其所供養塔四十九尺",
    "玄爽棄偶": "姓劉南陽人早修德行見稱鄉邑弱冠成婚妻少而美然爽貞誠清拔志高蹈視如革囊弃而入道遊涉講肆有空俱泯後遇信禪師遂攝念坐永徵三年十月九日遷神山谷時襄州惠普亦漢陰僧傑也研精律藏二十餘年七衆齊肅晚入定門年八十八云其終化",
    "惠仙愈病": "姓趙河東蒲坂人幼懷出俗緣故淹留年至不惑方果前願常業涅槃華嚴二經爲始卒之極教二如意珠後居九衢當其衝要救諸病者急令念佛濟其藥飲由是蒙祐遐濔傾心及修大像乃感天仙布列前後高談廣述乍隱乍顯合寺聞見後加坐無疾而卒",
    "惠寬書聖": "姓楊益州綿竹人父名瑋元是三洞先生五經博士崇信道法無敦釋教綿梓益三州民俗每歲率送租米求一年安吉悉爲章符而去車馬如市後瑋妻生一女名信相好閑靜無緣嗜欲後又懷寬母身安樂恆有異香及其生也母都不覺亦無惡露但有異香又不啼哭乃至有知未曾糞穢汚衣父母抱持方乃便利臂垂過膝年五六歲與姊信相靜處坐禪二親恠問答云佛來爲說般若法門父不解其言乃附口錄得二百餘紙如經以示會禪師會云此皆佛語後與姊俱出家寬年十三恆樂坐禪面無嗔相依空惠寺胤禪師出家凡是經律一覽無遺未聞之經有難問者皆便爲說又依會禪師徒屬二百唯寬不令執作衆皆恠之會云此前身吾師名法相臨終相屬言名惠寬後寬父母捨道歸佛有綿竹縣尉云我不信佛惟信周孔然二十年兩度曾得佛力一爲人門側小便置佛便止二因冬溺水燒木佛寬知乃發書戒勸便怒以書拭大便處尋卽折裂自唱我死因是數州歸信",
    "僧倫心光": "姓呂衛州汲縣人祖宗諸州刺史父詢穆陵太守倫未孕時父母對坐見一胡僧秀眉皓首二幡左右云願爲母子言訖不見母因有孕生有異香倫年尚幼因至雲門寺遂出家焉後於武陽理律師處聽見五色光在倫心上衆皆同覩後禮佛名五十二畢忽告門人云吾於諸法已得解脫天帝今來迎請言已而逝八十五矣",
    "靜之肉鈴": "姓趙雍州高陵人父母念善絕無子息所求遍至無所果遂後念觀音旬內有孕母卽厭欲及腥辛等誕育之後七歲樂淨土觀依經修學後因父亡欲自捨身有賢者云捨身不如持經出金剛般若依教卽求出家投江禪師受戒習觀威容端雅見者發心貞觀初住光化寺一十二年百餘僧六時光景不負三業鼻中先患肉鈴有異僧令誦般若心經萬遍才至五千其鈴自落撰諸家心觀一卷顯慶五年三月二十七日右脇而臥無疾而終年七十五",
    "智嚴漉囊": "姓華丹陽曲河人童幼謂人云世間但競耳目之前寧知死生之後人卽知其有遠慶年才弱冠雄威武略智勇過人大業季年豺狼競逐大將軍黃國公張鎮州屈掌軍戎身任兵帥慈弘在慮當於弓首常掛囊漉水有僞鄭大將以槍掇地若能拔得方共決戰時嚴跨馬徐來以腋挾槍而去嚴以槍掇地彼搖再三乃下馬交刃生擒鄭將嚴年四十審榮宦若浮雲遂入舒州皖公山投寶月禪師入道有異僧云卿已四十生出家心宜加精進嚴遂苦節練戒深入定門後有同軍皆爲刺史睦州嚴選瞿州張綽麗州閭丘胤威州李詢至山見嚴與鳥獸同棲咸云君顛邪何爲住此云我顛欲醒君顛正發何能可救嚴後依徒百人聞法毛豎永徽年中七十八卒有異相矣",
    "善伏七行": "姓蔣常州宜興人生卽白首性知遠離年才五歲於兄才法師處出家布衣蔬食日誦佛經目觀七行一聞不忘後入國學晝思俗晝夜窮佛理博士云豈不學有餘力伏曰如不見信卽述前聞一無所滯於是頎學重之何斯人若斯後依蘇州流水寺璧法師受業聽四經三論遊天台廬岳修習禪定德高行粹威儀伏物神來受戒誓不食肉巫者殺生打之欲死云我於伏師所受戒由是止煞而祭之也",
    "解脫文殊": "姓刑臺山夾川人七歲出家依投名匠志存佛道心務禪那遠訪道法無師不詢至五臺縣昭果寺後隱佛光山寺四十年有曇明禪師百六十歲自云五十時與解脫同住中臺三度見文殊菩薩親爲說偈後在山學者來往七百餘人常在佛光寺永徽中卒更有普明禪師服長松藥乘空而往有人無目彈琴只誦法華經不測其然",
    "法融舟航": "姓韋潤州人十九在翰林墳典採索將盡而姿質偉秀一日歎云儒道俗文信同糠粃般若止觀實可舟航遂入茅山依旻法師旻譽動江海德秀幾神妙理真詮無所遺隱融縱神挹酌情有所緣以爲惠發亂蹤定開心府如不凝想妄念難摧乃凝心靜林二十年大入總持樂說無盡又止牛頭衆百餘人感巨蛇豺虎等爲伴有二大鹿依之三年方去枯泉再涌然融儀表瓌瑋相越常人頭顱巨大五岳隆起眉目長廣顙頰濃張龜行鶴視其聲深遠如從地涌立雖等倫坐卽越衆衣服單素才得充軀肩肘絕綿動經年歲有人遺者返而還之而心用柔軟慈悲爲懷童稚之與耆艾敬齊如一有人輕惱忘瑕不顧曾有同人聞有毀者乃就山而告融云向之所傅總是風氣出口卽滅不可追尋何爲負此虛談遠傅山藪無住爲本願不干心若有謗者理亦合然於是轉光融德矣",
    "法嚮黑子": "姓李揚州海陵人家於葛崗身長八尺儀貌魁傑眉目秀異立性威嚴言不妄發足下有黑子圓淨分明相者云長爲將軍仍有重名於天下年十六辭親出家卽事精苦與人卓異尼衆參禮未曾與言戒行清淨誦法華經明通攝論依栖霞寺恭禪師爲建法華堂行智者懺法三七日大獲靈瑞有虎銜人去嚮見喚之令放尋依言也七十八終預告弟子云吾願施身與之禽獸善若不盡者穢人目可埋之門人立塔嚮預知者事極多曾散頭巾與諸門人有得者有不得者得者後被巾率令罷道曾遇大雪令侍者取菜云大雪不可得云山上有如言果得也",
    "道信入井": "姓司馬七歲出家初事一師威行不純信曾密間私諫不從五年後遇兩僧不知何來稱欲往舒州幼功山修習禪業信聞而隨往學經十年師欲往羅浮不許信相逐曰但於此住必大弘益信後因至吉州遇賊圍城七十日城中乏水告信信遂入井水得豐足州牧問賊何時退云但念般若依言賊遂見城上有其大人賊退之後居江北黃梅縣又依雙峯有好目石然多猛獸與受其三歸戒卽去終前令弟子造塔急催弟子云何不付囑云生來不少言訖而卒七十二也",
    "慧明青布": "姓王杭州人少出家遊道無定明聞越州敏法師聚徒揚化遠近奔隨明於法席二十五年衆侶千僧解玄第一持衣大布二十餘年時云青布明也翹勇果敢策勤無偶後依蘇州巖禪師十年習於禪法七日不食非死者業也曾試之以繩自懸如人與割一無所損後至荆州四望山逢二虎鬬明往解之而散冬夏一服行與形俱所去無一可戀之物如鳥二羽誦思益經依經作觀龍朔年從南山出至京兆遊觀人與言論無得於先不久旋去云往江南依閑修道後不測所終",
    "慧猷方直": "江左人少出家止江陵辛寺幼而蔬食履操志性方直及具戒已後專精律禁依卑摩羅叉大弘十誦講說相續陝西稱最著義疏八卷矣",
    "僧業博涉": "姓王河內人幼而聰悟依什公受業善十誦僧祇雋發天然大明深奧什公歎云後世波離後關中多難避地江南訓道三吳廣弘十誦兼習禪那每感異香元喜八年七十五終矣",
    "惠詢條章": "姓趙趙郡人少而苦行蔬食依什公受學研精經論尤善十誦依僧祇更製條章義貫終古宋永初中廣陵開闡元嘉至京有僧惠觀亦精十誦又更師詢詢大明二年卒春秋八十有四",
    "僧璩誡衆": "姓宋吳國人少出家爲僧業弟子總衆經論兼明十誦善於史藉頗製文藻住虎丘山勑詔爲京師僧正止中興寺講有沙門僧定惑衆擯之著誡衆論學兼內外律行無疵道俗歸投車軌相接帝從受戒袁粲張敷一遇傾蓋撰尼要事兩卷住莊嚴寺五十八卒時有道遠律師率直有高行宋明帝勑晉熙王燮從請戒焉",
    "道儼決正": "雍丘山黃人少有戒行善於毗尼精研四部融會衆家又以律部爲唐梵指要號旨歸决正四部毗尼論後於彭城大弘律藏卒於彼年七十有五時栖玄寺僧惠曜亦善十誦",
    "僧隱禪律": "姓李秦州人家世正信隱年八歲出家長齋蔬食受具之後執操彌堅妙通十誦法華維摩又依西涼粲禪師玄高禪師乃負笈從之學盡禪門深窮律要又遊巴蜀江陵名重當時道扇方外劉休張岱等並稅駕禪房屈膝恭禮及巴陵建平二王等後臥疾少時問侍者曰日中未曰巳中索水漱口乃化八十矣有成具律師善十誦雜心毗曇等又道房姓長廣漢五成人道行清真少善律學居長樂寺每禮佛燒香感香煙直上入佛頂中又勸門人改惡行善言絕而卒春秋一百二十矣",
    "道榮守節": "未詳何人始住靈曜寺依詢公受律誦法華金剛蔬食守節莊嚴道惠冶城智秀皆師戒範後張永於京婁湖苑立閑心寺請榮居之頻興講席學徒甚盛昇明二年八十三卒又有惠祐三十出家厲身苦節精專律教講摩訶僧祇律竟陵王請祐居閑心寺大開律肆不測其終矣",
    "志道少欲": "姓任河內人立性溫謹十七出家止靈曜寺蔬素少欲六物之外略無兼畜學通三藏尤長律品何尚之欽德致禮請居所造法論寺先因僞虜滅法律部不全受戒闕儀道乃至京洛秦雍訪採令全道之力也後王興命同往湘州永明中卒七十三又瓦官寺有超度律師亦善十誦製律例十卷",
    "法頻一授": "姓索燉煌人十三出家師法香住涼州公府寺與同學法力俱以律藏知名頻服膺已後學無再請記在一聞研精律部博涉經論元嘉下都止新亭寺孝武請爲都邑僧正後辭任習定齊高登位又請爲僧主給事倍常又造經像藥藏於長干寺建元四年卒六十七矣撰十誦戒本羯摩文等天保寺有惠文善十誦",
    "法琳握錐": "姓樂晉原臨邛人少出家止蜀郡裴寺專好戒品研心十誦恨無好師後隱公至琳乃剋己握錐以日兼夜洞盡心要後止靈建敷楊益部僧尼無不宗奉常祈心安養忽見一異僧身甚姝大在琳前齊建武二年遘疾計想淨方見賢聖來迎向弟子述其所見言絕而卒於新繁路口焚尸起塔時煙焰注天等",
    "智稱解甲": "姓裴河東聞喜人魏冀州刺史徽之後祖世避難寓居京口稱功而慷慨頗好弓馬十七隨王玄謨申坦北討獫狁每至交兵未曾不心懷惻怛痛深諸已乃歎曰害人自濟非人仁也乃解甲知過因讀瑞應經乃深生厭悟乃投南潤宗公受五戒後依印禪師出家年三十六於裴寺止專精律部大明十誦誦小品一部後至江陵從隱具二師更受禪要又頴公聽律諮決隱遠發言中旨一時之席莫不驚嗟定林法獻相值請歸山寺研講毗尼後餘杭寶安寺僧志請還鄉講又爲寶雲寺主又普弘寺講徒衆數百人執卷承旨事都絕每有凶故秉戒節哀唯行道加勤以終暮功之制還鄉講說親里知舊皆來問訊悉訓最慈孝講大本四十餘遍七十二終著義䟽八卷矣",
    "僧祐避婚": "姓俞先彭城下邳人父世居建業祐年數歲入建初寺禮佛踊躍樂道不肯還家父母怜其小且權許焉至年十九密爲求婚祐知而避之至定林寺投法達達戒德精嚴法門梁棟年滿具戒執操堅明受律於法頴精義無遺竟陵文宣王請講聽衆八百永寧中勑入吳試選五衆并講十誦所有信利悉修定林寺爲性思巧自准心計造光宅大像剡縣石佛六宮依之受戒撰三藏記法苑釋迦譜弘明集白黑門徒一萬一千餘人天鑑七年五月二十六日卒於建初寺七十四矣立碑誄頌德",
    "懷素羯磨": "姓范京兆人貞觀十九年師奘法師出家明四分律出戒心要羯磨文可謂嗣徽迦葉繼軌波離撰諸要義經論中五十餘卷能文善書卽聖教序般若心經行於世矣高行莫惻有名唐代也下續高僧傳",
    "法超要義": "梁楊都天竺寺姓蓋晉陵無錫人十一出家住靈根寺幼而聰穎篤學無倦依僧護爲師修習經論心性柔軟勞苦非慮又從長樂寺智稱聽十誦京邑獨步帝爲律教像運攸憑學惠階漸治身之要乃勑起爲大僧正弘揚律藏撰律要義一十四卷在內平等殿講律帝親臨座聽受成規在內三旬略舉綱要四衆移心朝宰皆悅七十一終帝下勑慰問令有司葬之",
    "道禪知足": "交阯人早出世網立性方嚴修身守戒冰雪例懷鄉俗貴其尅己住仙州山寺舊多虎災自禪居之虎皆遠矣聞齊竟陵王大開禪律盛張講肆千里駕涉至於金陵皆是四海標領人雄道傑禪至通夜不寐簉奉真筌以十誦知名僧尼奉信威稜振遠受戒千人聽衆盈百蔬食弊衣華無布口有濟芳美者便給貧病知足之富後屏迹山林不改其樂大通元年卒于山寺春秋七十二矣",
    "惠光目異": "姓楊定州人年十三隨父入洛四月八日往佛陀禪師處受三歸戒佛陀見兒眼光外射如燄必知有奇操苦留令且誦經執卷覽文曾若宿習傍通博義窮諸幽理劇談譎詭變態新奇言談動物隨情逸口所習經講便爲人說號聖沙彌得利尋施師云此誠大士之行受戒便須聽律律是智惠基卽聽副律師講四分十誦又依辯公經論聲颺趙郡後事著述佛陀呼而告之云吾之度子望傳果向何乃區區方事世語今觀神氣已成可爲高明法師道非子分如何自累因而流淚後製章疏文存風骨頗略章句故千載仰其清規衆師奉爲宗轄司徒高轍齊代名賢重之如聖勑欲沙汰諫者先斬時光任僧正以命直諫免之後爲僧統綏緝有功將終時塊落筆前屋梁折等終鄴城大覺寺年七十光常願往佛國生不定方所將終願生淨國製律疏二十卷僧製十八卷見重於世",
    "曇隱廣誦": "姓史河內人少厭塵俗早遊佛寺崇奉戒法誦習羣經四十萬言日夜通准以爲常業受具之後依道副律師聽律精勵彌久穿鑿逾深後從光公更採精要爲光大弟子高隆日敬侯景造寺請居及同時沙門道樂行解相兼物望同美時人語云唯有隱樂律宗明略其爲世重如此無弟子不畜財六十三卒於大覺寺著抄十卷成業十餘人",
    "曇瑗律統": "未詳氏族金陵人才術縱橫子史周總自幼及長聽涉爲名數論時宗普經陶述威嚴羣小不妄登臨文華自處時或規諫戒律處世住持爲要專師十誦功績旣著學觀斯張有陳之世無與爲隣故五衆從依七貴遵揖常聽請衆二百人時宣帝下勑未滿五夏盡令聽律勑瑗公監統有司給四事二十餘人講衆齊三百京邑屯鬧行誦相諠國供豐華學人無弊未逾數載道器大增其有學成將歸本邑者瑗皆聚徒對問理事無疑方乃遣之由是律學更新帝勑瑗爲僧正後與法侶洪偃登山詠詩云丹陵松葉少白水黍苗多𣷽淫下客淚哀怨動民歌春蹊度野葛秋浦沒長莎麋鹿自騰逸車騂罕經過蕭索肆野望惆悵將如何偃和云龍田留故苑派水經餘波悵望傷遊目辛酸思緒多京煙慘高樹濃露變輕夢澤葵由帶井池竹下侵荷秋風徒自急無復白雲歌瑗太建中卒八十二也端坐加趺立碑建塔著疏一十卷羯磨統兩卷僧家書儀四卷文集八卷行世重之",
    "智文麈尾": "姓陶丹陽人母齊中書阮韜女也懷文之始夢一梵僧手把松枝與之後若誕兒以此爲麈尾及文生也卓異恆倫志學之年依寶田寺智成以爲師傅旣受具已專究玄津以戒定惠分爲五乘梁大同七年靈味瓦官奏勑請文講律陳郡殷鈞爲之檀越常聽衆二百梁宣帝率僧罷道文諫乃止陳隋二主亦重佳猷九十一終文之入道器宇剛物風範肅人戒品圓淨處斷分明自然剖析章句詞省理富講十誦八十五遍小乘戒心羯磨二十遍造義疏十二卷菩薩戒疏兩卷學門傳祕貴之爲寶羯磨疏四卷受戒三千人學士十餘人道志法成膺夢雙魚爲二龍也立碑法論爲文",
    "法願律虎": "姓任西河人立性警達頗志高尚拔致窮玄偶非儕侶東觀道化遂達鄴都戒廁白衣言揚緇服齊昭玄大統法上嘉其神惠與語終朝攝而剃落日賜幽奧橫厲時倫勇思風馳周行講席專依律部網羅佛法舟逕僧猷自東夏所傳四部律本並製疏義履歷談對衆皆杜辭故得立破衆家百有餘計莫敢當銳時以彭亨罕敵號爲律虎後勑爲大莊嚴寺石窟上座隋朝創業勑爲并州大興國寺主開皇終六十四矣葬于城西建塔製律疏十卷是非抄兩卷弟子道行器局淹和親傳師受不墜厥宗矣",
    "靈藏天子": "姓王雍州人年未登學志慕清遠依穎律師出家藏承遵妙要善達持犯僧祇一部世稱冠冕於智度論講解無遺妙尚冲虛兼崇網務時周初佛法全盛國家年別度僧以藏品其行業藏與隋高祖布衣知友情款相洽及龍飛後彌結深衷禮讓崇敦光價朝宰立大興國寺自此已後中使重沓禮遇轉隆厚味嘉肴密轝封逸王人繼至接𨋎相趍又勑左右㒒射兩日一迴參問教網初張名德雲搆皆陳聲望莫與爭雄往來宮圍與帝倫等坐卽同榻行必共輦經綸國務雅會天鑒帝云弟子是俗人天子師爲道人天子有樂離俗者任師度之前後約數萬人蒙度帝云師度人爲善朕禁人爲惡言雖有異意且不殊至於隋朝譯經藏先衆軌言會時望未知寺任綱正有聞開皇六年卒於所住六十八矣葬于南郊凶事官給等",
    "道成瓌美": "字明範姓陶丹陽人祖誕齊招遠將軍永嘉太守父僉梁貞威將軍上虞令成少而出家住永嘉崇玄寺依戒法師爲弟子儀貌瓌美奇姿拔衆羣伍目云神童具戒之後學超時輩西遊京輦受業奉誠寺大律都沙門智文十誦聽兩遍而講毗曇染神便悟無繁工倍聞一知十衆稱後生可畏十誦菩薩戒大品法華諸經律講一百四十座又講觀音經一日二遍著律大品羯磨及諸經疏三十六卷至如意樹心花增輝且曜折理質疑聽者忘倦學士惠藏法祥等並遊方講說成六時禮懺漁獵文史性用安庠威儀合度天人模楷罕有其相不曾忤物開皇十九年卒六十八合掌而卒葬南山墓誌高座寺惠山作",
    "通幽護淨": "姓趙河東蒲坂人幼齡遺世早慕玄風弱冠加年遂沾僧位而貞心苦節寒暑不虧尋師訪道夷險無變遇周齊陵亂遠涉江皋業架金陵素氣攸遠大隋開運歸渭陰味法泰其平生操行分其容止弘宣示教毗尼爲首調禦身心仍用三昧戒定二藏遊華胸臆時創造延興土木瓦石工匠同舉傷生可知幽爲造四井各施漉囊凡有施用躬自詳觀馳走有功曉夜無厭延興一寺獨免形殘自餘締搆焉能後敘每欲看經盥手及臂舉經對目臂不下垂在房宇中未嘗澡嗽涕唾返咽不棄寺中便利洗淨乃終其報一生不用巾幞手濕任乾每歎云生不功一片善死不酬一毫之累虛負神靈何斯悟也遂誡弟子云吾變常之後幸以殘身遺諸禽獸五十七卒延興寺",
    "洪遵律斷": "姓時相州人八歲出家從師受學專業律部內自惟云出家基趾其在戒乎住持萬載被于遺教諒非虛矣乃往嵩少依止雲公聽其律三論又依業下暉公聽其四分聽徒五百後因盛集異學盈堂捧暉製疏便安座上暉令上座覆述吐納幽隱衆仰如山後味諸論及禪要等齊主旣敞教門五衆斯盛有犯律者令遵據律理之勑爲斷事沙門時青齊僧諍勑令斷之繁諍自弭至隋又蒙徵詔令住興善并十弟子四事供給講四分一人而已天下無對遵爲人形儀儒雅動據規猷神辨如泉聲如鐘鼓曾勑送舍利博州隆聖寺有靈感在傳大業十九年卒七十九又有道洪法勝洪淵並以律學著名洪在湘州紹通雲胤容止沉正宜解有儀經論之士皆停其講觀其風略採爲軌躅勝博涉有功言行無點神志高卓僧共推之淵學遵流化道被中山有聲幽冀等",
    "覺朗海藏": "海內知名河東桑梓住大興善明分海藏四分有功及大涅槃氣骨陵人形聲動物遊諸巷陌罕不顧之仁壽四年下勑令送舍利徐州覺成寺靈應多種大業末勑令住禪定道場鎮壓橫豪怗然迴風漸潤道化頗懷欽重不久卒於所居又有僧海藏識信堅明宗仰律肆屢傳四分少有傳付又有法鏘律師本住淨法寺末厭煩梗南栖大和幽居養志不廁僧衆孤行岩岫偃息松林施身山野夜感聖燈兩月不絕",
    "惠主造寺": "姓賈始州永歸縣人六歲爲斌法師弟子令誦遺教經一夕便度以經驗師多有乖越捨之事姜律師誦法華經聞講俗律試聽曾若宿習問十餘條無能通者刺史已下一州諮問莫不歸伏受菩薩戒後黃安縣造寺七所梓潼四武安三遇周滅法入山藏隱禽獸爲伴山神奉藥六時行道後獮猴開路有八人採弓知隋運重興佛法出山入京大業中勑還本州香林寺始陵楊公臨益州素無道心行里入寺狼藉可知主乃著衣執錫指之皆倒手擎兩馱擲在坑中公聞大笑施物受戒悔焉八十八無疾而化",
    "智保嚴厲": "河東人弱齡入道清慎居心在性剛謇不軌流俗進具之後正業司務擁節專制挺超羣侶律部是長維攝自他言行相守至於流略墳索頗獲其宗談對玄儒不後其術筆記之功時楊大義嗣接英華初住勝光僧衆四百同食一堂新菜果瓜多選香美保低目仰手依法受之留子種之後住勝光厲業彌峻至於灌園漉蟲護命雜行之功誠難備舉護寺心切後將終命諸門屬曰吾之來報爲護寺神言絕而終果犯寺被打嚴之厲致也",
    "智詵伏恢": "字惠成徐州人姓徐炫師之弟少便聰敏有其志節在蜀遊學務勤律戒隋命碩德率先赴講於長安大揚律藏蜀王秀請王自迎之住法聚寺爲齋千僧知不護淨舉筋不食衆皆空散有僧道恢爲人凶險遙見詵走避而流汗衆云鄉從來不畏一人何畏詵答云此佛法中王郍得不畏以恢之力可敵百詵云縱敵千人見詵百脈已沈四支不舉何敵之有後入龍居山漢公李袞致書請不赴答云辱使至止并以誠言披閱循環一言三覆文清淥水理破秋毫貧道戒行多闕化術無方宅身荒谷四十餘年狎魚鳥以樵歌習禪郍思般若以此卒歲分填溝壑等得書示軍衆先作禮人物爭歸律師力也武德元年無疾而卒年八十三矣",
    "智首師戒": "姓皇甫其源卽安定玄晏之後因官流寓徙宅漳濱首幼抱貞亮夙標雄傑髫年離俗馳譽鄉曲初投雲門寺智旻出家旻亦禪府龍驤心學翹望卽稠公神足首歲居學稚且略禁科權示五門擁其三業神惠所指不慕下流覽訓遺教律爲師本定惠衆善此而能繁母亦出家深修八敬遵重五儀志欲預首制門誓願奉爲夷則首後勑爲弘福寺上座大弘律肆四分因之興焉貞觀元年卒六十九矣上皇哀悼下勑令百司供給葬事僕射房玄齡公卿等並親崇戒範尸不腐臭衆共嗟之斯持戒力也官給地十畝於京西龍首縣夫三百築墳種柏千林于今茂矣門學立碑於弘福寺許敬宗爲文矣",
    "慧璡說戒": "姓吳江都人母懷之時卽袪嗜欲辛鮮俗味眇然不顧識者以爲兒德妙同身子及年七歲心慕緇徒道見沙門尋而忘返親欣信仰出家依榮法師孝敬天然因由師訓隨從奉敬初無乖越不敢暫離後聽攝論大悟時倫卽而講說談吐清雅妙會物情仁壽中從榮被詔入內勑住禪定寺及具戒後聽遵首二師律各二十遍謙弱成治竪論不言講律敷論大業末郊壘多虞禪定一衆總集混池寺莊璡能率衆強禦有賊師云健道人得至昇平又妙聲機乃至於說戒清音流亮由來怠墮者聞說皆來坐聽聳耳峻坐畏其聲止樂聞如是貞觀初任雲花寺上座五十餘卒又有滿德善智真懿敬道同時僧也皆道楊京輩有名於世",
    "法礪生齒": "姓李趙郡人因官家住相州礪生牙齒全具乃至終老亦無齔落堅白逾常登年學位便欣大法初投靈裕卽度爲弟子風素翔郁威容都雅言議博達欣尚玄奧受具已後敦尚戒律從淨洪律諮考四分指揮刑網有歷年數振續徽猷譽騰時類又聽恆州淵公大義又之江南聽十誦後歸漳鄴時臨漳令裴師遠夙承清訓預展法筵請礪在縣敷弘相續傳歷數載開悟極多時惠休法師道聲遠被望重當時見礪造疏贊擊神理文義相接深有功焉貞觀元年卒六十七講四十餘遍",
    "惠琬人畏": "亦名玄琬姓楊弘農華陰人遠祖因官居雍州新豐縣青襟悟道履操冲明志在學年方遊法苑依曇延法師震領宏標遺教法主隋文欽重立寺處之琬位居入室敬恪據懷進具之後便依洪遵伏膺四分冠冕遮性鎔汰持犯涉律三載便事敷衍後進樂推前英歎美又究涅槃唯識包舉理性又師曇遷攝論法華勝鬘大集地論中百並資承茂實研覈新聞循環彌討後鑄丈六釋迦佛感天花落像僚庶忻其罕逢法侶慶斯榮瑞開模之後雅相逾圓每於靜夜清朝常有天樂又造經四藏皇儲妃后皆受歸戒後上太宗國王賞罰三寶論及安養於蒼生論三德論各一卷七十五卒延興寺勑葬然琬容範端肅聲氣朗峻預瞻敬者莫不懷然圖像厥相猶令人畏有弟子僧伽姓張清悟寡欲立志貞正譏諫變適不犯顏色以味靜爲宗琬受戒弟子三千僧尼俗士王公二十萬矣",
    "惠簫波離": "姓劉彭城人十八爲書生資性聰敏善說詩禮後入嵩山求師出家雖強識前聞而以戒行見稱耆舊明達號爲今時波離開皇遊於鄴城博綜經律貫練衆部偏宗四分後居靈岩以本師年高復還中岳隋祖創業僧徒無阻時明朗河東持律之最卑志依簫請歸河曲龍門定林寺後之蒲坂道積神素等留連累年又之中條王屋巨壑深林若遊庭戶貞觀十四年卒于仁壽七十三矣誦花嚴講涅槃等",
    "惠滿噀火": "姓梁長安人父粲歷仕隋唐爲海州等刺史滿生年素潔履正標宗慈濟含育殆非修學世俗肴膳見便寒悚僧儀道具覩卽欣喜年甫七歲卽樂出家二親不違依大興善寺仙法師仙名望京邑識悟有從道俗洽聞父親付囑進具之後便依智首律師明慎威儀學門推揖思釋理味以達署爲恆勒於正事樂勸勉貞觀三年鄜城魏兵曹家別院講說隣火將至索水噀之俄滅戒威德力其年勑爲弘福寺上座有集仙寺尼妄有師習鑄老子真人兼集黃巾齋慶滿引衆擯出像改爲佛蜀有道士作老君像於前作二菩薩侍立僧論於王王判云菩薩已成天尊宜進一階冠改同佛相迎於寺又有尼惠尚請僧寺居之滿集衆擯之尼倚皇儲事方徐解乃至詣闕論僧居道後貞觀年卒五十四矣焚尸唯舌不灰更以薪燒煉色轉鮮明立塔安之有疏二十卷",
    "惠進志聽": "姓鮑潞州人弱歲辭親慕從緇侶修習戒撿極用備功四分一宗聽一百二十遍并重尋讀近三百遍專志累功罕儔其匹後遊歷名山居箕山三十年不下貞觀年因疾而卒八十六矣明瓚善宗四分爲傅章抄瓚形器弘偉少共齊倫在法住寺御衆揚化韓潞沁澤四川從範余聞往見欣然若舊年八十三矣",
    "道亮勤苦": "姓趙趙州欒城人年十五厭於世網投州界莎坦禪房備禪師出家備博達洽聞兩河稱德偏弘大論神見清遠十六登座至于八十聲相動物辭味無變亮奉敬諮展望預聽徒乃令在封龍山誦經爲業山侶四十人並是禪蹤素少淨人惟亮一己旣當下位衆務同臻日別自課舂粟五㪷將及六載一時不懈徒跣三年六時隨衆至七年方遂剃落後至并州瓚禪師所方蒙具戒念定爲務傍依律宗師嚴律師專攻四分聽地持等文旨大通覆述前解增其名實又聽嚴公講至本州備公猶在爲弘律席聽徒八百請益日隆貞觀十九年七十七在焉法興傳習",
    "道逞放生": "姓輔京兆治平人祖任上黨守遂居長子焉性聰敏樂出俗十四遭母憂興蓼莪報恩遂出家依印法師後造放生池一百餘所益州甘亭神請逞受戒後不享血祭至先主廟亦然又於綿州造三百尺像成焉顯慶年卒八十五送葬放生池路逢雨三度皆白至葬日大晴矣",
    "道興辭金": "姓劉本住秦州八九歲時常念出家私詣僧寺不歸不因賊亂母被劫將遂逐賊求之出城六十里賊愍而還之後具戒因往蜀國有一老僧與興同往有金十兩請興負之興云此危物何用佛亦不許卽有前驗老僧不納果被害之興至蜀進具聽智舜律講五遍便能覆述舜深歎之後還京廣聽經論不爽光陰又稟江禪師定學後請講者再三方許寺主嗔興下客官中急難興云私通車馬寺主被鬼責而死後有鬼愧然受戒貞觀中有城戴令慕來與興同房夜驚被打背有青腫禮千佛日一遍崇法如此奘公送舍利與令供養感一室光明金色常坐不臥未曾入市不受別利乞食之外不出寺門不乘驢馬不服非法益部五衆敬而重之六十七終",
    "惠旻玄素": "宇玄素河東人志操方直清行不羣仁愛汎洽稟自天性道振三吳名流七澤情好幽居多尚岩壑九歲出家勤修潔業誦法華經期月便度聽新羅光法師成論卒先問對十七還鄉請開法華講聽衆雲翔咸陳嘉瑞異香彈指屢結空中受具之後又聽竹園寺志律師十誦一十七年不出寺門著疏十卷七十七終異香三日滿寺戒門人等不得哭依律葬之",
    "明導決諍": "姓陶吳興人因官歙州家于彼幼叶雅調與衆不羣隋朝喪亂二親俱沒發心出家志存護法貞觀年至陳州遇勑沙汰留僧三十雖蒙榮問意在弘揚依爍礪二師飡稟幽奧未移炎暑聲聞超挺因令覆述縱達無違學門義侶莫不推挹自後白黑諍事咸憑決斷無不中之愜伏歎善龍朔二年勑住東都天宮寺後老君像就送芒山長史韓孝威令僧尼同送導獨不從威云僧尼反耶導云長史集衆唱反威自知失謝之見衆過中食責之滅法自月餘飲水不食道俗苦勸方乃進食今年六十有高稱焉",
    "曇光清範": "姓張汴州人自幼及長潔志清範諸有勝徒莫不登踐於爍礪兩師聽受成論逮至立年大明律藏命宗章義是所推崇礪歎云使吾道流河右誠此人乎又聽玉法師法華經地持論又往嵩山相禪師學修止觀勑住天宮寺仍爲上座綏撫清衆不肅而成然而汎愛之誠終古罕類四方律學莫不諮詢故其房宇門人肩聯踵接成就所舉遠近承遵西明寺律師呂度弈弈標舉一時俊烈亦光之所進也今麟德二年東都講說師資遵達彌所欽羨焉",
    "僧羣傷鴨": "未詳何許人清貧守節蔬食誦經後居羅江縣霍山山在海中上有石盂徑數丈水深六七尺常流古老傳云是羣仙所宅飲者成仙羣飲不飢晉安太守陶夔聞而索水羣與出山便臭自往風雨不能至歎云凡聖有隔羣庵與水隔一小澗以木爲梁後有一鴨折翅遮羣取水欲舉錫撥之恐傷彼因是而迴向菴歎息幼年曾傷鴨翅以此因也不飲數日而卒一百四十歲矣",
    "曇稱爲奴": "河北人少而仁美惠及昆蟲晉末至彭城見夫妻二人俱老八十窮悴無依稱遂捨戒爲奴累年執役養之自內修道未嘗有廢人皆嗟之及二老卒傭賃爲直回爲埋葬追福事畢還道法物未備宋初彭山下虎災傷人日有一二稱乃謂村人云虎若也食我其災必息村人諫而不從獨坐草中願充虎食息災害意未來願汝得充法食至夜四更虎噉稱唯有頭在村人起塔因是虎災永息",
    "法進施身": "姓唐涼州張掖人幼而精苦習誦有德蒙遜所重知吉凶飢儉求乞以賑貧乏後以刀鹽相隨至餓人所令受三皈割身肉啖之兩腋肉盡而倒弟子王使俄至悲哭舉將王遂開倉濟貧餓二日後進死焚之唯舌不灰起塔三層樹碑銘德弟子僧遵亦有道行",
    "僧富自屠": "姓山高陽人父霸爲藍田令富少孤居貧篤學無厭採薪爲燭讀書及至冠年備盡經史美姿容善談論後遇楊邕將軍見重習鑿齒聽安公講放光心遂樂道依安公受業後還鄉居廷尉寺絕事人間時有村賊劫一小兒去欲取其心肝解神富見知之脫衣以易小兒賊不許富云大人五臟可否劫戲言好富乃以刀畫心至臍劫等更相咎責卽與小兒路人見之送還歸寺後不知所終矣",
    "法羽勇猛": "冀州人十五出家爲惠始弟子始立行精苦修頭陀之業羽操心勇猛深達其道常欲仰軌藥王燒身供養時晉王姚緒鎮蒲州以事白王王曰入道多方何用燒身不敢固違幸願三思羽誓志定卽服香油以布纏身誦法華至捨身品以火自然年四十五道俗悲也",
    "惠紹生梧": "不知氏族小兒時母哺魚肉卽吐蔬食不疑八歲出家爲僧要弟子要清謹有懿德年一百六十終要精苦懍勵隨要止臨川招提寺密有燒身之意聚要諫不從乃積薪石室辭僧謂同志云燒身處有梧桐生勿伐紹自行香誦經然火而坐焰至眉聲猶不絕大衆咸見大星落入火中却上如㪷是天宮取紹年二十八矣",
    "僧瑜雙桐": "吳興餘杭人弱年出家業素純粹元嘉十五年與同學曇溫慧光於廬山南嶺共搆精舍名曰招隱瑜常厭其身欲繼藥王高躅獨何云遠宋孝建二年六月三日積薪爲龕設會辭衆雨霽卽晴火然至眉誦經不絕道俗知者奔赴願結因緣共見紫氣騰空年四十其後十四日瑜房中生雙桐人謂娑羅樹號雙桐沙門吳郡張辯爲南平長史見而爲傳并贊在傳不錄矣",
    "惠益藥王": "廣陵人少出家隨師止壽春宋孝建中止竹林寺誓欲燒身人聞或毀或贊至大明四年却粒聚薪唯食麻夌蘇油香丸孝武敬異勑太宰江夏王義恭詣寺諫益益志不移大明七年四月八日辭帝以佛法付託帝聞改容帝與仕庶填滿山谷帝留勸止益曰微軀賤命何足止留天心願度二十人出家降勑卽許益手自然之合掌誦經火至眼住貴賤哀嗟響震山谷空中天樂王衆皆聞盡日方散帝爲立藥王寺設齋度人有異香等",
    "僧慶如龍": "姓陳巴西安漢人家世事道慶生獨悟十三出家止義興寺淨修梵行願求見佛先捨三指末誓燒身絕粒服香油大明三年二月八日淨名寺前燒身刺史張悅躬出臨視觀者如市行雲爲結見一物如龍從𧂐昇天時年二十三天水太守裴方明爲收灰起塔",
    "法仙松葉": "秦州隴西人少而有信年二十九方出家苦行頭陀不衣綿纊絕粒食松葉後於齊永明五年燒身於記城寺火至目誦經不絕年三十一法存亦燒身",
    "曇弘金鹿": "黃龍人少修戒行專精律部宋永初中南遊番禺止臺城寺晚又適交阯之仙山寺誦無量壽觀音經求生西方孝建二年山上積薪密往自焚村人咸見弘身黃金色乘金色鹿西行甚急不暇暄涼道俗收骨起塔焉下續高僧傳",
    "法凝燒身": "會州人姓龐初齊武帝夢遊齊山不知在何州縣分頒天下覓之勑令造寺奏在會州凝居之習禪誦經煉指焚身等",
    "僧崖耐火": "姓韋祖居涪陵童幼少言不雜俳戲每遊山泉禮而後飲或諦視不瞬乃坐以終日人問其故答云是身可惡我思之耳後當燒也隨伴取魚得已分放之煞非好業乃依悉禪師出家言訥如癡師足冷索火卽以大爐猛火師云癡人太熱崖云爲冷索火得火嫌熱孰爲癡人情性若斯安能得道師云汝不嫌熱可安手火中隨聲內火顏色恬然師返却禮後救病苦無不愈者年逾七十心力轉強後燒兩手人云痛不云痛由心也人不信法故我燒手是以人呼僧崖菩薩手生五骨日折施人令起塔供養也後又捨身燒之惟心不焚稱光明王菩薩後數現身乘金色鹿亡名蜀異記述之今卽略也",
    "並圓施臂": "容貌姿美身相偉大言顧弘緩有丈夫神彩多歷名山大川常以頭陀爲志樂行慈利益爲先人有投者輒便引度示語要行令身苦節誦花嚴經一部潛其聲相人無知者弟子侍讀方知後常坐禪床斂容在定曾因乞食在村林墓夜有強鬼形極可畏四眼六牙手持曲棒身毛垂下徑至其前圓無怖色後因人從圓乞臂及眼乃施之因是而化矣",
    "普濟食草": "雍州人依圓禪師出家獨住林野不宿人世因周滅法入太白山食草飲水願法再興捨身供養遇隋再興卽焚身終矣",
    "普安施身": "姓郭京兆涇陽人依圓禪師出家以身施蚊虻任從所食苦節如是又依藹法師請業善通三藏常業花嚴禪定爲念隱于終南山大建龕室有賊盜物迷不能去開皇八年頻勑入京爲皇儲門師後延住寺名須帝宇身樂巖阿大業中因疾而化春秋八十",
    "知命私度": "姓鄭族望清勝文華曜世辭鋒所指罕有當者初隋朝爲羽騎尉任役期薄逃官南畝楊素見而重之後事僞鄭私自剃頭王怒煞之臨終書詩取別云幻生自幻滅大幻莫過身安心自有處求人無有人",
    "玄覽遺文": "姓李趙州人十三依超禪師出家後因至渭水捨身留遺文敬白十方諸佛自出家十二夏雖沾僧數本業未成等",
    "法曠種莎": "姓駱雍州人少有異節偏愛儒素後聽榮法師大諭年十六便講性樂儉約不尚華靡故其房中無有氈席滿院種莎以擬行坐年登知命便但三衣瓶鉢之外一無受畜卓然正色懍潔風霜有與語者惟言離著後於終南山便事捨身四衆遮請莫可止之乃立碑銘德",
    "紹飼虎避": "紹闍梨者𭡄州玄武人姓蒲將身飼虎虎嗅而避之人加其美後諸處有虎災者請紹至彼卽止後終施禽獸尸亦不食",
    "食通誦經": "雍州萬年人少欣道檢遊泊林泉苦節戒行是所長習投終南豹林寺誦法華經至藥王捨身品慕之遂卽自燒有白光來迎時衆皆見矣",
    "善導念佛": "導周遊寰宇求訪道津時道綽禪師觀門弟一勸人念佛彌陀名號書經數萬卷士女奉者無量有人念佛而死衆見生於淨方導自繼之爲聖",
    "道休七日": "住雍州福緣寺頭陀爲業結草爲庵七日一食後有信者期日施食休常但三衣不服繒纊以爲傷生又所著布衣積年塵朽見者寒心時屬嚴冬忽然呻噤卽脫三衣露背而坐冷厲難耐便取一重披之遂便覺暖自誡勸云汝大易誑如何一衣前冷今復暖以死要生業道者罕有蹤也西域諸德亦多衣布恐傷生也下續高僧傳護法也",
    "無最菩薩": "姓董武安人靈悟洞徹飡寢玄祕少稟道化名垂朝野爲三寶之金湯誦經習禪博貫玄儒尤明論道七衆望塵奄有繁鬧曾於布薩常衆之外有六十僧皆是聖衆天竺僧也菩提流志見於最禮之號爲東土菩薩元魏正光元年明帝加朝服請釋老兩宗上殿論義有清通館道士姜斌與最對論帝問佛與老子何先斌云一時西入化胡佛爲侍者文出老子開天經最曰老子周何王生何年西入斌云定王三年陳國苦縣厲鄉曲仁里九月十四日夜生簡王四年爲守藏吏敬王元年八月五西入關見尹喜等最曰佛昭王二十四年四月八日生穆王五十二年二月十五日入滅經三百四十五年始到定王至敬王西入四百三十年西入言化佛者得無謬矣帝令斌下席又開天經何人造中書舍人侍郎魏收等一百奉勑取經讀訖奏云老子只說五千文此經是僞帝云斌罪當惑衆宜歸刑戳菩提三藏救之配徙馬邑最學優程譽出乎魏史達儒朝士降階設敬接足歸伏佛法中興惟其開務後乃不測所終矣",
    "道臻利深": "姓牛長安人出家清貞不羣非類謙虛寡友惟勤讀誦則法師等有所望失皆來問之立寺三所水田四百頃梨棗雜菓望雲而合及卒帝哀之變朝葬事出於天府墳地一頃在統師墓側矣",
    "曇顯醉論": "不知氏族魏季遊鄴宿無定所每有法會皆至座末惟上統異之陸修靜至齊索僧論義也帝乃大集沙門與道士論義時道士咒諸沙門衣鉢飛舉昌言神通權設抑挫強侮沙門現一我當現二帝命上統與修靜補試上曰方術小伎俗儒恥之况出世也然天命相拒豈得無言令下坐僧對之時顯醉酣扶令登座因立而笑衆皆憚焉顯曰李宗向言現一卽舉二乃翹足而立曰吾以現一道士相顧無言向飛衣鉢令取稠禪師衣鉢不能動之帝令武士十人舉之十不能動乃至內外大小是非皆被顯隨時折挫緘口無言勑令道士歸佛出家如不伏有通者令上三雀臺自飛而去也乃下詔曰法門不二真宗在一求之正路寂泊爲本等顯後潛遁不知所終矣",
    "靜藹捧心": "姓鄭榮陽人夙標俗譽溫潤知名神氣夷簡卓然物表甫爲書生傳志經史諸鄭魁岸者咸賞之謂興吾宗儻其此兒矣因與同位遊寺見地獄變相遂告二親投瓦官和禪師出家受具聽大論一聞神悟後居白鹿山又居終南養諸癘者感虎抱地而泉流藹立身嚴格遇周滅法諫帝不從入山捧心捨身割肉在石面西而卒血皆是乳留偈書石曰一不能護法二身多過三願速見佛",
    "道安九戒": "姓姚馮翊人識悟玄理早附法門性無常師聞道至彼住太白山立二教論時甄鸞笑道論同時進止之後誡門人立有其九戒一出家辭親無預聲色二不顧金玉惟道是珍三無慾存妙軌真守樸四無戒食施死入太山五須使志操冰玉相似六閑居清白七立行可觀八乍忍飢寒九須言可貴有德可珍有弟子慧寶等並列名於世並傳大論繼踵法輪著述極多從師繼美矣",
    "僧𧖩論道": "未詳氏族住新州願果寺周武重道不崇釋門不遠千里詣闕謁帝面陳至理以邪正相參僥情趨競乃著論十有八條難道本宗又班固漢書品人九等孔丘之徒爲上老子爲中何晏王弼云老未及聖黃初三年勑云老是賢人未宜先於孔子老子廟因漢桓帝立不測𧖩之所終𧖩女六反",
    "僧猛大統": "益州成都人姓段或云京兆人姿容都雅神情秀拔童孺出家素知希奉聰惠利根幽思通達數十年間躬事講說凡有解悟靡不通練魏文勑猛在殿開闡般若貴宰咸往味其道訓周明下詔於紫極文昌二殿更互說法黃巾之徒悉皆摧伏勑爲大統八十二終坐卒辭衆云去矣",
    "智炫伏賓": "成都人姓徐初生之夕室有異光少出家入京聽學擅名京洛後周武滅法下勑集僧道論義長留短廢帝自臨座道士張賓於先登坐唱言大道清虛淳一無雜祈恩請福上通天曹白日昇仙壽與天地同畢風教先被中夏無始無終含生賴之以得長生洪恩厚利不可較量豈得可如佛法虛幻言過其實不容本國客寓中華百姓無知信其詭說今日欲定臧否可出類來襄城公何安自行如意座首少林寺行禪師禪師發憤而起諸僧止之曰今日事大天帝在此不可造次共推炫公於是炫執如意昇座畢謂賓曰先生向者所陳風教之起起自何時所說何處佛是何時生等賓曰聖人出世有何定時說教興行有何定處道教先有佛法新來炫曰若言無時亦應無出若無定處亦應無說上請天曹豈得無雜壽與天地同畢豈得終賓莫知所對帝令下座帝自昇之曰佛法有三惡朕欲去之一納耶珠生羅𬑟主不淨二食肉三淨法不淨三比丘犯重衆不淨道無此也能解此者真是好人炫服承陛下所陳道引經論蓋權教爾道門三惡又甚於此一天尊紫微宮常侍有五百童女主不淨二章醮請福鹿餔百斤清酒十斛教不淨三道士千古亂常姜斌犯法代代有之衆不淨也此卽廢卽同廢留卽同留帝時無對而散炫後年一百二歲卒",
    "曇選如豹": "姓崔高陽人神惠譎詭偶異時俗雖博通經術涅槃著名護法爲慮住并州大興國寺每有衆集問酬往還繫節爲要莫敢當者目爲豹選從楊諒逆後楊素敗之入寺責僧何不規諫可依軍法此並同反選曰佛法陵遲時由無有德可以動俗致有亂階結聚不能誨以忠信此誠如公言素乃舒顏令衆且還留向對僧擬論機務尋有勑放僧合衆獲安誠選之功也後遇大飢養貧病人數百日與同食乃至有年後有僧聚衆自懺法惑人選至彼問依何行曰占察經有四卷令讀遂將一卷選曰四卷齊讀曰識不二緣曰豈將吾識同君識耶乃齊讀選分別不錯乃令止懺法後將欲終問近侍曰何處可生曰西方可乎曰身戒安樂吾非爾儔曰可無生曰須我者爲生端坐儼然而卒年九十五矣",
    "法通斃犬": "龍泉石樓人開皇末獨懷異見超出意表剃二男二女并妻各委僧尼時有問者曰我脫枷鏁自依通化寺明法師出家稽胡龍門嵐石汾隰無不從化多置邑義月別建齊但有沙門皆近村邑至今流行曾被縣令禁在獄中便通夕行道異怪競集令怪而放通曰獄中行道正得道理又何見放苦請引挽方出曾投人宿犬咋其脛犬尋被霹靂死後卒龍泉余以貞觀初親往問得隰州僧綱說可謂光開佛曰化導塵蒙不說其終矣",
    "明瞻一人": "姓杜恆州石邑人少有異操住龍貴村二千餘家同共高之傳于口實十四通經十七明史州縣舉爲俊士性慕超方不從辟命投飛龍山應覺寺出家師密異之乃致書與鄴下大集寺道場法師令其依攝專學大論尋值滅法隋朝再立勑住相州法藏寺立志貞明了無他涉內通大小外總丘墳後往上京勑預翻譯舉知寺事大業二年帝南郊下勑令僧尼道士女冠拜李宗齊拜瞻與僧衆不拜帝曰宋武何拜曰不拜被誅陛下有治存正不陷無罪故不敢拜帝不屈其言連遣舍人語僧何爲不拜如此五迴黃巾連拜瞻衆長揖如故抗聲敘對曾無憚懾帝令錄僧名放退有司募敢死者至瞻又先登雖達申遜之辭帝怡然不答下勑於兩禪定寺設盡京城僧齋再遣束帛將隆常准後迴蹕西郊語朝宰曰朕爲國無僧今驗一人可矣又勑爲知事上座至貞觀年頻徵入內躬昇御床述明君昏主慈救等因卽下勑年三月六齋斷屠行陣之所立寺七處勑造瞻之功也又每年施物常飯千人大乘經論與人後隱太一山智炬寺七十卒化佛來迎引觀行成就端坐如生貞觀二年十月二十七日",
    "慧乘千里": "姓劉徐州人其先炎漢之後祖欣梁直前將軍瑯琊太守父雅陳兵部中郎叔祖智強少出家陳任廣陵大僧正閑成論涅槃乘十二入道禮強爲師備探精理十六謂強曰出家千里名在家僧乃下楊都聽莊嚴寺瞬法師成論卽預陳武帝仁王齋對御論義辭辨絕倫數千人中獨迴天睠又四月八日帝令總集義學乘乃立佛果出二諦外義有一法師問曰爲二諦出佛果耶乘曰法師住開泰開泰爲出法師耶瞬公歎曰可爲辨才無礙也帝賞天柱布納袈裟由是名顯天下又勑乘爲四方大都講主又勑爲高昌王麴氏講金光明經王布髮請踏又武德八年三月勑三教立論道士潘誕云佛六年求道成佛乘曰佛生周初道生周末豈先佛而求後道若別有道先天地者三皇已前何以不聞若一陰一陽之道者此理數之道大羅玉京五千不說於是無對乘釋蒙入道護法爲心撫物卹窮彌留情曲言辭無滯文義俱揚寫注若流有如宿誦此之一術沒後絕蹤而身歷三朝政移六帝頻昇中殿面對天顏神氣墻仞自見英德莫不推焉七十六卒琳公爲碑文門人道綽乘之猶子少所供奉立性誠懿偏能唄贊清囀婉約有名於時每爲都講倫則京邑多嚮其塵",
    "智實白毫": "姓邵雍州萬年人童稚兒聚譎詭超異預有談論佛理言先十一出家依止總持寺聽敘玄奧登共敬之涅槃俱舍曇論等皆鏡深義武德中鄭國初平三大法師慧乘道宗辨相等主上爲秦王威明宇內志尚法門乃語三大德并京邑論士二十餘人在弘義宮通霄法集實年十三最居下座上命對論發言清卓驚絕前聞新至諸僧無敢繼者上及諸王異聲同歎此小師最俊烈後必紹隆三寶實眉間有白毫可長數寸光暎顏顙沙門吉藏摩其頂捋其毫曰子有異相躡跡能仁恨吾老矣不見成德至武德七年獫狁孔熾有僧法雅與高皇帝布衣之舊給其妻媵任其僭溢遂奏勑請選千僧以光步卒實與書諫不從轉加催促實入衆內撮之連擊今日降魔勑下罷僧役實令歸俗後因朝議却復僧伍後因太宗尊祖勑僧尼居道士女冠之後實諫不遂乃因得疾與寺中諸德言別化佛來迎三十八終身不入市手不執錢常持三衣三原信士方四十里哭追修百日始散次有僧普應亦列亮僧也與傅拒論傅杜口無言亦彭亨強捍僧傑也不可抑之應師主法行亦貞正僧皆住總持每日六時常立參佛自問自答見佛如在後屬飢年大能濟衆後歸楚國講論卒",
    "弘智絕粒": "姓萬始平槐里人大業十一年入山修道絕粒後乃出家隱終南山至相寺所獲法利積散不窮匡護之開士也講花嚴攝論六十一終施之林下門人起塔門人等咸謹卓志行不墜遺風重誨誘之劬勞悼顧後之永沒迺共寫八部般若用崇𡵆岵之恩又建碑一於至相寺門高二丈四尺",
    "法琳辯正": "姓陳穎川人子史莊老無不精練有別傳三卷李懷琳作序福仙寺僧法琮集廣述其事行今依傳略之琳自製辯正論八卷破邪論兩卷流離八水顧步三秦又曾潛於巾褐李宗奉釋之典張僞葛妄之書倫等悉知未備覩乃却歸釋氏後因抗勑至百牢關菩提寺序公膝上終葬東山頂望者淚下序公本雍州人通經藉明攝論以百牢衝會四方要路道俗棲投序乃立寺接之琳公所著詩賦啟頌碑表章疏合四十卷並金石擊其風韻縟錦繢其文思又善應機引導卽事騁詞言會宮商義符金石入藏行世矣",
    "道會改觀": "姓史武陽人初出家住益州嚴遠寺會乃器宇高簡雅調逸羣四方道俗旦夕參候以關蜀小狹聞見非廣乃入京詢訪經十餘年經論史藉薄究宗領還蜀欲大開釋有道士宋冀於隆山縣下新立道觀屋宇成就置三十人會經總管段倫陳牒乞改爲寺宗黨不肯會遇安撫使李襲陳辭道士一時驅出會曰未能改天下觀爲寺且改其一後入京與琳公助修辯正後歸蜀法徒同送城外臨別有詩云去住俱爲客分悲損性情共作無期別時能訪死生道俗聞者無不下淚而別至蜀有法曹裴希仁自務門學會與相見輕有譏誚會曰蜀川雖小賢德如林漢朝八俊惟張綱埋輪東洛歎曰豺狼當路安問狐狸奏誅梁冀威攝四海希仁愧曰江漢多靈其斯人也年七十卒",
    "智勤佛現": "姓朱勑送舍利隋州置大興國寺度少小以匡護勤每處衆發言無不允睦精誠勇猛事皆冥祐初母患委頓爲念觀音宅中樹葉之上皆現化佛合家並見母疾遂愈又值隋末荒亂獨守一寺賊不敢犯後入蜀聽嵩法師講衆三千餘人令勤檢校安投皆得怗然內外無事一人力也後還鄉講維摩經三論又曾居山食盡感地踊粟二十碩其粒大而復赤又讀一切經兩遍後手執香爐加坐而卒道俗悲慟年七十一",
    "慈藏新羅": "姓金新羅人其先下韓之後中古之時辰韓馬韓秦韓率其部屬各有魁長案梁貢職圖曰斯羅也魏曰斯盧宋曰新羅本東夷韓辰之國藏父名武林官至一品無子歸佛造觀音經千卷若生子令發道心度諸生類母夢星入懷有姙四月八日生年過小學神睿澄簡獨拔恆心於世經籍略皆周覽後二親俱喪入山修道王相徵與不赴感飛鳥㘅花菓爲食天與受五戒遂轉與國人受戒貞觀十二年與門人十二汛海辭王而來至京勑住勝光寺財利旣積有賊夜竊見神護之生怖而返告謝藏爲受戒後居終南人神授戒法與之貞觀十七年本國請還啟勑蒙許賜絹二百匹納袈裟一領綵五百東宮二百於弘福寺設大會勑太常樂供養又得經一藏并諸佛像幡花賷還本國旣達鄉壤傾國來迎一代佛法至斯興顯王以藏景仰大國弘持正法綱治肅清乃勑藏爲國大統住王業寺又請入宮一夏講論七日七夜天花及降甘露從受戒者如雲又造寺塔十有餘所後一國皆著華服因藏力也邊國法盛於斯大焉又有本國僧圓勝清真僧也貞觀初來與藏同歸道行相次講開律部自昔東番有來西學經術雖聞無行戒撿緣搆旣重今卽三學備焉是知導法護法代有其人中濁邊清於斯乎在",
    "道邃神馬": "少出家止河陰白馬寺蔬食布衣誦正法華經日一遍又精達經旨亦爲人解說嘗於夜中忽聞扣戶云請法師九旬說法固請乃許是白馬神日日爲說惟一弟子餘無知者後寺僧遇見廟中有說法聲見邃與弟子有奇香等後道俗共咸謂異神至夏滿施白馬一匹白羊五口絹九十匹咒願受之邃不知所終",
    "法相恬鴆": "姓梁不知何處人常山居精苦誦經十萬言鳥獸集其左右皆馴若家禽太山祠有大石函貯財寶相時山行宿於廟側忽見一人玄衣武冠請相開函言絕不見其函石蓋重過千斤相試提舉飄然而起於是取其物以施貧乏後度江南止越城寺忽遊縱放蕩俳優滑稽或時裸袒干冒朝貴晉鎮北將軍司馬恬惡之不節乃命鴆之連飲三鍾神氣清夷淡然無擾恬大異之晉元興末卒年八十又有曇益僧法並苦節通感矣",
    "法純有德": "未詳何人少出家止山陰顯義寺苦行有德誦古維摩經晉元興中爲寺闌渚買其故屋暮還關中遇風舡小念觀音俄而至岸後不知所終",
    "僧生寺任": "姓袁蜀郡陴人少出家以苦行致稱城都宋豐等請生知三賢寺任誦法華習禪於山中誦經虎來前聽誦竟而去後每至誦經有人侍立老而翹勤彌厲後少有疾語侍者云吾將去矣奄然而卒",
    "法宗射鹿": "臨海人少好遊獵因射孕鹿墮胎鹿母㘅箭䑛子宗乃悟之貪生愛子有識所同於是摧弓折矢出家分衛一食蔬苦六時以悔先罪誦法華維摩昇臺誦之響聞四遠仕庶受戒者三千人所居爲法華臺後不測所終",
    "道冏冰破": "姓馬扶風人初出家爲道懿弟子曾爲師採鐘乳四人同去入穴數里模木渡水三人溺死冏念法華觀音得度見光如螢引出後修禪業節行設會普賢梵僧現寺後與同學四人乘冰渡河中道冰破三人溺死冏又念觀音得存或夜誦經有車牛來請上至明不覺在寺外矣",
    "惠慶彈指": "廣陵人出家止盧山學通經律清潔有戒行誦法華十地思益維摩每夜吟諷常聞空中彈指贊歎之聲曾乘舡遇風誦經如有人扶舡至岸於是篤厲彌勤宋元嘉末卒六十二矣",
    "普明別座": "姓張臨渭人少出家稟性清純蔬食布衣誦法華維摩二經每誦之時別衣別座未嘗穢雜每至歡喜奉行見普賢乘象在前亦聞空中樂又善神咒有疾者求之卽愈有王道真妻病請明入門一物如狸而走出其病卽愈年八十五卒",
    "法莊神衛": "姓申淮南人十歲出家爲廬山遠公弟子少以苦節標名晚遊關中從叡公受業元嘉初出都止道場寺誦涅槃淨名法華每後夜隣房聞門外有兵杖羽衛之聲天神來聽年七十六卒宋大明初也",
    "惠果鬼敬": "豫州人少出家以蔬食苦節至宋初遊京師止瓦官寺誦法華十地常於廁前見一鬼致敬於果曰我昔爲僧爲衆作維那有小過墮在糞噉鬼中法師德高慈悲拔濟昔有錢三千文埋在柿樹下希取爲作功德果遂取錢書法華經一部人爲設齋後夢相謝至宋太始年六月跏坐而卒年七十六矣",
    "法恭養蝨": "姓關雍州人初出家止江陵安養寺後住京東安寺少而苦行蔬食布衣誦經三十萬言每夜誦經有異香入恭房侍者聞之破納聚蚤蝨披以飼之宋武文明三帝重之及衡陽王義慶並崇戒德常濟貧病不畜私財宋太始中卒年八十時烏衣亦有僧恭德業高明總綱寺任不食粳粮唯食豆麥",
    "僧覆嚴正": "少孤七歲出家爲曇亮弟子蔬食抗志持咒誦經大品法華是所常習宋明帝深加器重勑爲彭城寺主率衆有功宋太始末卒六十六",
    "慧進雄猛": "姓姚吳興人少而雄猛任性遊俠年四十忽悟啟迷離俗止京師高座寺有錢一千六百有賊來劫求物云有寫經錢在佛處賊聞𧹞然而去因是經就病亦小差誦經亦終情厲逾堅常修福業願生安養後聞空中言汝所願以足得生西方永明中無疾而卒年八十五京亦有龍華寺僧念誦法華金光明經等",
    "弘明水瓶": "姓羸山陰人少出家貞苦有戒節止雪門寺誦法華習定六時禮懺每旦水瓶自滿諸天童子時來去也後有童子聽經明問何人曰我是寺中沙彌因盜僧食今墮廁中以上人有德願加濟拔明爲說法勤勉方隱後又被山精惱明以繩繫之鬼謝咎而放元喜中平昌郡守孟顗請出重其真素止道樹寺大明末陶里董氏又爲明村中立柏林寺居止門人成列訓勗禪戒齊永明四年卒八十四",
    "惠豫得限": "黃龍人來遊京師止靈根寺少而務學遍訪衆師善談論美風則每聞是非塞耳不聽誦大涅槃法華十地又習禪忽有三人來迎衣冠鮮潔執持花蓋豫問不知覓誰曰法師應死故來相迎曰小事未了可申一年得否曰得後一年而卒永明七年年五十七矣同寺有僧法音亦素行誦經",
    "道嵩孤清": "姓夏高密人十歲出家少而沉隱有志及具戒後學好律宗誦經四十萬言色無喜恤性好檀捨隨獲利養皆以施人瓶衣之外略無兼物後止鍾山定林寺守靜閑房懺誦無輟請戒者衆卒於山年四十八",
    "超辯禮誦": "姓張燉煌人幼而神悟履操深沈誦法華金剛般若聞京師盛行佛法迺越西河路遊巴楚達于建業觀山水後止定林畢命山門誦法華每日一遍禮千佛一百五十餘萬拜不出山門三十年齊永明十年卒於山寺年七十三矣僧祐作墓誌劉勰作碑文",
    "法慧秉志": "姓夏侯秉志清苦律行冰嚴以宋大明末東遊禹穴隱於天柱山寺誦法華布衣蔬食志躭人外居閣不下三十餘年王侯稅駕拜房而返惟汝南周顒以信解兼深時與相接時有慕德因顒而得見也年八十五卒又法師僧志法定曇遊並誦經數十萬言",
    "僧傸法華": "姓龔西涼州人年十八便蔬食禮懺具戒之後遊方觀化宋元嘉中至京誦法華維摩金光明一日一遍六十餘年入蜀迴又建石室安禪自息慈至於捨命肉辛未嘗近齒日影小差虛中不食合掌而卒永元二年八十九卒又有僧慧溫亦誦法華維摩楞嚴有高節行",
    "慧彌無喜": "姓楊弘農華陰人漢太尉震之後十六出家及具戒後志遂遠離迺入長安終南山人馬莫至負錫獨前虎兕無擾少誦大品又精修三昧剪茅結宇爲栖神之宅時至乞食食竟還室如此八年後聞江東法盛觀化京師爲人溫恭喜慍無色黑白造山爲說法提誘爰自出家至于衰老薰辛永絕不出山門三十餘載常誦般若六時禮懺必爲衆先梁天監十七年卒七十九立碑頌德又有僧法仙亦誦經有素節還吳爲僧正卒於所住矣",
    "道琳出頭": "本會稽山陰人少出家有戒行善涅槃法華誦淨名經吳國張緒禮事之後居富陽縣泉林寺寺有鬼怪自琳居之卽絕跡也琳弟子慧詔爲屋壞押頭入胸琳爲祈請詔夜見兩胡人拔出其頭旦乃如故琳之力也琳乃設聖僧齋見帛上人迹長三尺衆服其徵感富陽人後家家立聖僧坐位天鑒十八年卒年七十三矣",
    "慧達禮塔": "姓劉并州西河離石人少好遊獵年三十一忽然暴亡經日還蘇備見地獄苦報有一道人云是汝前世師訓誨說法令其出家往丹陽會稽禮塔悔過以滅先罪卽醒已出家學道至京造三層塔塔成之後每夕放光乃令人掘得佛髮爪金銀棺槨又建塔羣鳥無敢栖息凡近寺採捕者必無所獲道俗傳信莫不終仰達篤厲終年不改",
    "慧元再現": "河北人爲性品善喜慍無色常習禪誦經勸化福事以爲恆業晉太原初於武陵平山立寺有二十餘僧飡蔬幽遁永絕人迹以太元十九年卒後武當下有人見之神色甚暢寄語寺僧勿使寺業有廢自是寺內常聞空中時有磬聲依而集衆未嘗差失又有僧慧直清苦有戒節後絕粒餌松朮蟬蛻",
    "慧力瓦官": "未知何人晉永和中來京師常乞蔬苦行頭陀修福至晉興寧中啟乞陶處爲瓦官寺初標塔基是今塔之西夜被神移東千餘步後卽安塔至晉孝武太元二十一年夜天火燒塔帝曰不祥勑法尚等速依前造戴安造像未畢後戴顒畢之長丈六又有師子國四尺二寸玉佛又晉司徒王謚東掖門外掘得金佛七尺二寸",
    "慧受夢龍": "安樂人晉興寧中來遊京師蔬食苦行常修福業行遇王坦之園夜夢立寺乃求立屋王卽許焉常夢有青龍從南方來後於江上果得一木水上自以爲刹柱坦捨園爲安樂寺因此丹陽尹王雅東燕太守劉綱豫章太守范甯並捨宅爲寺有道靖道敬等更加修飾至今崇麗焉",
    "僧慧感燈": "不知何處人少來好修福業晉義熙中立寺於京師起草屋數間便集僧設齋堂內兩燈忽自行道大衆驚嗟訪諸耆舊咸言燈移處是昔外國道人起塔之處於是就共立基以燈表瑞賜崇明寺",
    "僧翼絕塵": "本吳興餘杭人少而信悟便有絕塵之操初出家止廬山依慧遠法師修學經論又依羅什後住五岫山苦節蔬食四十餘年七十卒立碑寺前孔逭製文",
    "道敬事衆": "琅琊胄族晉右將軍王羲之曾孫避世出家情愛丘壑止于若耶山立懸溜寺後爲衆供養專持十戒又曇學居止秦望之北樂林寺又韶相灌舊並名望僧住在東岳矣",
    "僧洪像聖": "豫州人止于京師瓦官寺少自修身整潔後率化有緣作丈六金像鎔鑄始畢仍未開模晉末禁銅甚嚴洪被禁勘伏罪受刑夢像令勿怖參軍監煞牛車奔赴尅日別奏尋蒙原放供後以苦行精厲而卒",
    "僧亮祈廟": "未知何處人少以戒行著名欲造丈六金像用銅不少非細乞可辨聞湘州界伍子胥廟廣有銅器而神極威嚴無人敢近亮往乞之告刺史張邵借大舡人吏邵曰廟靈犯者必死又蠻人守護詎可得耶亮曰若果福德與檀越共如其有咎亮自知之邵乃給人舡三日三夕至廟大虵長數十丈兩條護廟亮執錫咒願虵隱尋有一人秉竹笏而來曰聞法師道業非凡令相隨喜遂取銅器功德就焉唾壺不取矣",
    "法意多寺": "江左人好營於福業造補五十三寺晉義熙中祭酒朱子應分山與意爲延賢寺杯度往來多止此處云尋有諸變地對天堂易爲福業地本無水因意求之感泉流注意後不知所終",
    "慧敬神奉": "南海人少遊學荆楚博通經論常以福業爲務故義學不得全功所立塔像助成衆業戒節嚴明勑爲僧正願生西方曾有沙彌被鬼所打後山精現形詣敬謝咎部屬不知橫傷沙彌矣",
    "法獻童子": "廣州人始居北寺寺久凋毀率化有緣更加治葺改延詳後藏微山創寺寺成已有二童子攜來歌云藏微有德道歡樂無央忽然不見舉寺皆驚後入定見神人曰磬繩斷應治如言常勤展事栖心禪戒未嘗虧節後不測所終矣",
    "獻暢稱名": "法獻姓徐西海近水人先隨曇舅至梁州出家元嘉十六年至京止定林寺博通經律志業強捍極能匡拯後西渡葱嶺至于闐獲佛牙一舍利五十粒及經像等從烏纏至芮芮國宋文宣夢見方傳道俗王肅王融等並投身投足永明中被勑追與長干寺玄暢爲僧主分任南北與武帝對談稱名後帝見僧稱貧道帝問王儉僧對君得坐稱貧道否儉答漢魏未見記傳後來皆稱貧道預坐晉初亦然中代庾冰等欲使拜跪皆不可行帝曰拜卽太甚稱名亦無嫌自爾沙門稱名於帝暢建武初卒年七十五矣弟子僧祐立碑沈約作文獻所得經像佛牙在上定林寺後初夜數人乍扣門稱是臨川殿下奴伴在閣中入錦帳裏將佛牙去後不知所在",
    "僧護造像": "本會稽剡人少出家尅意苦節戒行嚴淨後居剡石城山隱岳寺寺北青石壁高數十丈中央有如佛焰光之形上有樹林垂枝若蓋常有光明絃管之聲護於是願造十丈石佛擬彌勒千尺之相招結道俗僅成面像護遘疾而亡臨終曰吾本不期一生第二生中必就後有僧叔纂襲遺功至梁天監六年有始豐令吳郡陸咸夢神告晉安殿下有疾護所造像畢卽愈遂告晉安帝帝勑祐公成之疾瘳又造閣三層當萬字放赤光不用金也",
    "法悅金佛": "戒素沙門也齊末勑爲僧主住京師正覺寺敦修福業四部所歸後聞彭城寺有丈八金佛宋車騎徐州刺史王冲德造光相之工江右稱最州境僧尼有災隨多少流汗溼地時梁王鏁鎮彭城少信發願親拭之汗乃止悅欣覩靈神誓願瞻禮後悅欲造丈八大像以申厥志至梁方許并助造光趺用銅四萬斤感羊車送銅不知來處像成勑移光宅寺尋又放光異香天樂等自葱河以右金像之最唯此一耳　　下續高僧傳",
    "明達化導": "姓康康居國人童稚出家嚴持齋素初受十戒便護五根年及受具足行業彌峻脅不著席日無再飯外弘儀軌內樹道因廣濟爲懷遊行在務以梁天監初來自西戎至于成都新開道化以蠻夷抄刧州郡𰐷兵剋期誅討達慜其將苦志存濟拔獨行詣賊登堡慰喻招引未狎雷霆震擊羣賊驚駭達乃教歸三寶江路坦然達之力也又路逢縛猪猪作人語求救達脫衣易之達造浮圖於江中因得其木愈躄救疾等凡有布薩說戒身先衆坐有賊盜物迷不能去令皈三寶放之天監十五年卒年五十五矣",
    "道瑱如鐵": "姓秦江陵人二十慕道二親不許私往長沙決志不迴以死而止後往玉泉時有溫疫大行同往僧二十人許皆臥唯瑱看守瑱自不安曰我若臥時彼多死矣乃念觀音夢梵僧受藥而愈在蜀人不堪者能之號鐵禪師後返玉泉造大閣感水浮木七十八終感樹葉落與僧德隱誦法華經爲林下之交一夜誦通七遍聲若清風之入高松矣",
    "僧明大像": "姓姜鄜州人立性淳素言令質樸敘晤非任而能守禁自修不隨鄙輩雖不閑經誥然履操貞梗有聲時俗因遊邑落往還山谷見一臥石有如佛像其色如鐵莫加鐫鑿雖多人力不能搖動乃多人亦然明執爐咒願其像自起具事聞奏勑以爲嘉瑞改爲大像元年高三又六在坊州西南六十里今顯隆寺是也如徐州吳倉鷹之像天竺僧持來現在相州鄴縣大慈寺又京崇義寺有石影紫色如鏡現隨罪福不定等矣",
    "道振樹血": "劉氏梓州通泉人出家住益州法聚寺卽蜀王秀所造有高麗印法師體解大小善能講導振往從之數年略領將盡便還桑梓見舊凋毀卽經營四衆歸之如水投海故使殿塔高華僧業殷實年五十八爲道俗曰人生一世須廣見聞隨方禮拜不亦可乎大德等別易會難古人所重可並好住欲隨舡去七月一日寺內寺樹變白流血鍾聲不鳴振其夜終也合衆悽驚矣",
    "慧達風閣": "姓王家子襄陽幼年在道善修成務或登山臨水邑落遊行但據形勝之所皆厝心爲寺宇或修葺故寺後居天台瀑布寺修習禪業又之武當有陳之世癘疫大行死者過半楊州大寺建藥藏須者便給金陵故寺七百達爲修整三百餘所又仁壽中楊州白塔寺造七層閣木浮圖又於廬岳造閣七間皆用黃楠後邪側感一夜大風正之八十七終匡山達任性造真言無華綺據經引喻篤利物情然其形服蔽身麁縣殆不可觀外綜繁殷內收理靜傍觀沈伏似不能言而指揮應附立有成遂斯則處煩不撓固其人矣",
    "僧晃日月": "姓馮綿州涪城人長八尺形貌都偉威容整肅動中規矩鷹眼虎身鵝行象步聲氣雄亮志略宏大綱維法任有柱石焉使岷巴領袖咸行推仰夢集虛空內手擎日月出家遂名晃初欲出家父母不許鏁閉在房志感自解嘆曰夫志之感山岳轉江河絕城臺崩滄海竭日月潛光星辰改度嘉樹藏况金木之與桎梏父母顯其冥感任從遊化依彖法師出家受業學通大小僧祇十誦略盡綱要後多營福事武帝知名下勑迎請於明德殿言議開闡述遂聖心乃受本州三藏大隋啟祚面委僧正匡御本邑而剛伏方正賞罸嚴平前後州主十有餘人皆受戒香率衆鑄佛共轉藏經周而復始施利一不少闕八十五卒未終間蓮池變白自枯竹死薔薇非時花發常感戒神相隨守護",
    "法力寺塔": "姓褚河南楊翟人避地吳郡之錢唐縣因而家焉宿植勝因且修慧業甫及八歲出家學道器宇凝崚虛懷接悟聲第之高有聞緇素陳中宗宣帝於京城之左造泰皇寺宏壯之極勑力監領百工揆側指揮至德二年又勑爲寺主開皇造塔五層後因兵亂欲拆力進書不遂乞焚身供養年八十感鵲羣來悲鳴而右遶七匝門人惠等師資義重甥舅恩深乃立碑東宮庶子虞世南爲文今像還歸本閣矣云云",
    "法詵似梵": "姓楊益州城都人爲人長大貌似梵僧明四分善法華以大石寺有育王石鉢詵於上起塔結搆九層天竺僧掘叉遠尋育王基址至蜀落縣大石寺禮拜訖後往宿兩女驛將且乃聞左右似有行動之聲問之曰是十二神王從本國擁護法師至此又曰遠勞請一一現之又善畫各寫其真至成都詵乃彫相供養常講法華獨步高蜀至寶塔品夢一女人兩手捧一小金塔可高一尺合掌問曰大小曰凡眼一尺聖塔不知女人曰眼見寶塔不知高下况經深義遂擎塔出衆漸高而去詵九十六卒又永徽年有賊上塔被挾而敗",
    "辯才神報": "姓郭本晉陽人父任周蔡公侍讀因官遂天水一子之愛二親掌珠才小念善志欲出家二親不許乃絕食求之方允事大光寺崇法師卽蒙落髮教以法義隨聞領解時衆訝之聽明及法師之講十地地持論等二十依遵律師受戒廣聽經律一十七年還故鄉弘道寺講般若論大光寺講十地有梵僧道聰苦節三衣閴無雜事冬不向火夏不求涼常誦法華光從口出合衆恆覩不以爲奇見才乃禮曰是非凡見坐金師子床寶帳中八部神主堂中立聽也煬帝徵請不赴後讀藏經隨經出抄入山禮大佛名經一百遍至二十感野鹿隨禮七十二卒異香皆聞鄉老王仁備等嗟吁而返",
    "智興無諍": "姓宋洛州人謙約成務厲行堅明誦經數十卷法要偈數千行心口相師不輟昏曉住禪定寺依首律師聽思力清徹同侶高之徵難無諍後亦持鐘寺內有僧兄從帝遊南在路而死生於地獄託夢與妻言感興公持鐘停苦寒冷裂手不以爲苦每擊鐘時常發弘願四十五卒弟子善因宗師戒範",
    "道積戒尼": "河東安邑人姓相里名子才其先鄭大夫子產之後產生而手內有相里之文因氏焉父宣恢廓有大志好學該富宗尚嚴君積早習丘墳神氣爽烈年二十出家遇洪湛律師異而度之又從朗禪師學定不出山門三年後之滄冀聽習又入京聽唯識地持等深護根門尼衆歸依初不引領每爲徒屬曰女爲戒垢聖典常言損減正法聞名汗心况復面對無染且道貴清顯不參非濫俗重遠嫌君予攸奉余雖不逮請遵其度由此受戒教受沒齒未登參謁諮問不聽入室斯卽骨挭潔已清貞之士河東普救寺僧普澄造百尺佛不就而卒也積乃繼之十年方就僕射裴玄真寵居上宰掌以鈞衡欽其令聞頻贈香供刺史杜楚知人之重造展求法河東堯君素隋未亂罹欲令僧守城積諫方止六十九卒感鐘不鳴貞觀十九年七月終於本寺",
    "德美悲敬": "姓王清河臨清人年在童稚天然樂善口中所演恆鋪讚唄擁塵作塔見佛卽禮十六出家謹敬謙恪專思行務備聞經論而心在律要後入太白誦佛名經十二卷而常禮誦又師僧邕習禪五千佛名日別一遍至終千遍感極靈異興善一寺千僧欲爲施會人與十縑僧旣倍多感施盈積如山來者皆與悲敬等會每年一設曾感一人餅匠有異夏月打餅不壞千人食之有剩又造懺悔堂花嚴堂乃夏徒跣恐蟲有傷常修西方觀六十卒終南起塔弟子立碑于志寧爲文又曇獻亦弘福業矣",
    "慧𭥫清禪": "姓王蒲坂人少在道門樂崇福事受具已後師習僧祗及至五年又兼禪誦曉夕相繼偏重法華後四十年創清禪寺初不告倦故使九級浮空林園必備莊田倉庫碾磑等兼教家人二十作樂聲伎之最俗里不如遇疾知卒告門人曰吾造寺損生今償了也言畢而卒六十九矣起方墳就而銘之又有僧法素居會昌寺倜儻不倫操業奇卓稚爲衆怪本師在江表遊適所至設萬人大會此例非一隋末東都國城自固有金佛二軀在寺各長一丈素不忍見寺僧無食取一破之辨相等曰不可如子食父素曰如來因地捨身無數爲諸有情何况貪惜化形哉城破亦毀更陷多人今罪只質素當亦爲利濟遂破之僧皆得度一果散分卒會昌寺矣",
    "智通杖道": "姓陳住梓州八歲出家爲正道法師弟子後誦法華十地在牛頭山善持威儀奉戒貞苦降伏黃老士奏章必杖五十遠近皆憚寺宇修葺無畜私財常有隻鶴依時聽法講百偏兩度放光告衆曰吾造山寺可用十萬貫恨未周備今卽永別言訖而卒九十七矣寺堂皆動小食時終皆變白色經一時頃",
    "慧震表裟": "姓寵住梓州通泉寺身長八尺聽暠師三論大領玄旨福力所被蜀郡遙推暠還南得袈裟二百領以贈路首轉藏經千人奉施無闕常講三論後於西山作佛高百四十尺命石工道俗三萬慶此尊儀其佛口中放光舉國皆見後終時山中土木皆生蓮花於佛前手執香爐而死舉屍禪床百日不倒道俗萬餘悲泣相結",
    "慧雲大節": "姓王太原人遠祖避地止於九江弱年樂道投匡山大林寺沙門智鍇出家鍇亦標領當時有聲出世而雲慷慨時俗精厲歸從故得異恆倫不拘物累故致有大節大務偏所留心年二十有五有達禪師者請爲寺主不受死請而許達至其寺爲葺焉雲曾取□□□裂足不辭有胡秀才鑄像請雲有李五戒發願像成燃臂雲後住京弘福寺一舉經誦五卷爲度須臾尋了無不嘉尚故略序之",
    "智願漢師": "姓張名漢志性堅強不偶時俗聞有度僧之次便酷求之年二十出家時號張漢師專尚讀經事諸福業有修葺處卽往勸卽浮遊諸州不隸貫伍見其爲福亦往從之又見無城願會寺無其門屋往楊州求財物木石十年不成願割其眼在其手中從旦至午施財便足門屋方就後被官中止乞禁在獄中便死官人眼前常見願師",
    "西玄時雄": "姓程汲郡共城人立性淹敏仁而又人至於文藻書翰頗爲時雄所重年十一於相州慈潤寺出家禮慧休爲師聽攝大乘阿毗曇等薄知隅奧自後遊涉齊魏尋師慕勝開皇中與呂才栖蒙山隱遁守節貞素木食澗飲怡然味道無問幽深武德中本師先住蒲州栖巖便往同止貞觀初因事入京以德行見稱勑住普光寺二十年弘福譯經又被徵入綴文證義二十二年高宗在春宮奉爲文德皇太后造大慈恩寺又勑住焉顯慶五年榮國夫人楊氏上后之母也居常供養修造功德咸資口實龍朔二年十一月十三日遘疾自知不救謂門人曰吾年七十死無恨矣願造一億金銅隱起像其功未就後頃終畢言盡氣絕容貌如生觀者如市長安令楊恩具表聞奏天子嘉焉下勑曰普光寺僧聞有異也業行淳修道俗推仰奄然坐化釋衆摧梁宜給鼓吹威儀送至墓所丹兆赤車長幡飛蓋鳴鞞聒地清笳入雲隱振駢羅數十里外唐運已來盛儀送唯玄一人賀蘭敏之製墓誌有光時代玄善容止長汎愛尤工草隸凡講從論皆有其序有詩賦數百篇夫人令巫者問其生處見玄翼從甚衆言生四天而戒厚葬傷生昔賢久戒楊王孫蒙莊子並俗中達人而猶若此況玄無爲釋子乎夫人聞而流涕情不安忍時爲玄造幡蓋座帳等凶事並皆官給下有論文云云",
    "法橋得聲": "中山人少出家便樂轉讀而乏聲氣每以不暢爲歎乃絕粒懺求七日七夕稽首觀音以祈現報同學苦諫誓而不改至七日滿覺喉內豁然卽索水洗漱云吾有應於是作三契經聲徹數里遠近驚歎悉觀察爾後誦經數十萬若哀婉通神九十不變弟子僧扶",
    "曇籥製聲": "籥木月氏人寓居建業自幼出家清苦蔬食憩吳虎丘山晉孝武初勑請止建初寺孝武從受五戒敬以禮焉籥特稟妙聲善於轉讀嘗夢天神授其聲法覺因栽製新聲梵響清靡四飛却轉反折還弄雖復東阿先變康會後造始終循環未有如籥之妙後進傳寫莫匪其法所製六言梵唄傳于今終於所住年八十一矣",
    "法平鉢囊": "姓康康居人寓居建業與弟法等俱出家住白馬寺爲籥弟子貌醜兄美聲逾於兄宋大將軍於東府設齋一往以貌輕之及聞披卷三契便扼惋神服之乃歎曰以貌取人失其子羽信矣後東安巖公講等作三契嚴極嘆之世號鉢囊兄弟並元嘉末卒矣",
    "僧饒臺供": "建康人止白馬寺善尺牘及雜役而偏以音聲著稱善名宋武朝響調優游和雅哀亮與道綜聲齊綜善三本起及大智論每清梵一舉道俗傾心寺有般若臺饒常臺外梵轉以擬供養行路聞者莫不息駕彈指宋大明年卒八十六矣同寺有超明明慧梵唄相等長齋轉讀有名於世矣",
    "道慧自然": "姓張尋陽柴桑人年二十於廬山出家素行清真博涉經典特稟自然之聲偏好轉讀發響含奇製無定准修章折句綺麗分明後出都止樂安寺轉讀之名大盛京邑晚移朱方寺誦經數萬言每於暗中聞彈指唱嘆之聲宋大明二年卒春秋五十一",
    "智宗驚睡": "姓周建康人出家止謝寺博學多聞尤長轉讀聲至清而爽快若乃八關長夕中宵之後四衆低昂睡蛇交至宗卽昇座一囀梵響干雲聞者莫不開神豁然醒悟大明三年卒四十一矣時有慧寶道詮皆有聲韻于世",
    "曇遷施題": "姓支本月氏人寓居建業遷之秉志篤好玄儒遊心佛義善談莊老遊心十地又工正書常施經題巧於轉讀有無窮聲韻王義范曄皆師敬之曄後誅一門十二喪無敢近者遷抽衣雇人悉爲葬之武帝聞而歎曰奇哉謂徐爰曰鄉著宋書勿遺此士王僧虔爲湘州及三吳皆與同往齊建元四年卒九十九法暢道琰並有名於世",
    "曇智高亮": "姓王建康人出家止東安寺性風流善舉止能談老莊經論書史多綜所習旣有高亮之聲雅好轉讀雖依前宗而獨拔新異高調清微寫送有餘宋孝武蕭思話王僧虔並深加識重齊永明五年卒七十九時有道朗法忍智欣慧光並無餘解薄能轉讀道朗小緩法忍好擊切智欣善側調慧光騁飛聲矣",
    "僧辯下鶴": "姓吳建康人出家止安樂寺少好讀經受業於遷暢二師初雖祖述其風乃晚厝意斟酌哀婉折哀獨步齊初嘗在新亭劉紹宅齋初夜讀經始得一契忽有羣鶴下集階前卷終而去齊竟陵王夢於佛前詠維摩經卽集京城大德善經者龍光寺普智新安道興多寶慧忍超勝及僧辯等齋設而散矣",
    "曇憑銅鐘": "姓楊南安人少遊京師學於轉讀止白馬寺音調甚工而過且自任時人未之推也於是專精規矩更加研習晚遂出羣翕然改觀誦三本起經尤善其聲後止龍淵寺巴漢學者皆知敬梵每清音一吐輙象馬悲鳴行途住足因造銅鐘感得八音四辯庸蜀有鐘始於憑也後終於所住寺僧令道光等",
    "僧忍再製": "姓蕢建康人少出家住北多寶寺無餘行解只好音聲初受業於安樂寺辯公備得其法而哀婉細妙欲過之齊文宣感夢之後集諸經師乃共忍斟酌舊聲詮品新異忍製最長於是四十人皆習聲誦四十三卒",
    "八僧無傳": "法璘平調牒句殊有宮商曇辯一往無奇彌久彌勝慧念少於氣調特有細美曇幹爽快砰礚傳寫有法曇進亦入能流偏善還品惠超善於三契後不能稱道首怯於一往長道可觀曇調寫送清雅恨功未足此諸僧並齊代知名也其浙右江西庸蜀亦頗有轉讀然止是當時詠歌乃無高譽故不足而傳　　下續高僧傳",
    "志湛初果": "齊州山荏人朗公曾孫之弟子立行純厚省事少言仁濟爲務每遊諸禽獸而羣不爲亂住人頭山銜草寺宋求郍跋摩所立讀法華以爲常業將終之日誌公奏梁武曰北方初果入滅楊都道俗皆遙禮拜之湛之亡也寂然無惱端坐氣絕手舒一指天竺僧曰此初果也葬於人頭山塔上鳥獸不敢陵汚又范陽五侯寺僧誦法華經焚身舌根不壞雍州白鹿山誦經僧乃感童子常來供養并州東掘出人髏骨有舌不壞聞經聲而動勑中書舍人高珍往驗之不虛葬於墓所元魏乘師持法華沒爲薛氏第五子生而能言自陳宿世不願在俗其父任北肆州刺史至中山七帝寺見本弟子我卽乘禪師也出侯君素旌異記",
    "法建千卷": "廣漢𨿅縣人姓朱誦一千卷經仍多閑暇與俗無異或閉門誦經累日不出無所食矣後魏令尉遲迴伐蜀得之僧皆被禁至夜有光迴令尋之見光從獄中一僧口內出迴自到建所頂禮自聽問曰何經曰花嚴下帙曰誦經多少曰願誦一藏今得千卷迴驚疑不信欲試之屈誦一遍應不勞耶建曰誦經沙門常事敢憚勞苦又請登座誦之或似急流之注高壑其吐納音句呼翕氣息或類清風之入高松七日七夜誦終千卷猶故不息迴起謝之僧並釋放迴曰如來滅後阿難總持豈能過此八十終矣",
    "慧恭觀音": "益州成都人姓周與同寺僧慧遠詣長安聽采恭往荆州楊都訪采經論遠只在京聽習經論還益州講授卓爾絕倫道俗欽重䞋施盈積恭江右還鄉二人相見忻然共敘離別三十年同宿數夜乃問所業遠如涌泉恭一無所說遠曰雖別多時有何得耶恭曰爲人暗劣遠曰何不誦經恭曰誦得觀音經遠曰小兒誦得豈非嬾墮比望共登道果俱揚正化唯誦一卷經如指許大請與君絕交希便早去無增遠之煩惱恭曰經卷雖小還是佛說敬之得福慢之獲罪欲誦一遍與君長別遠笑曰此法華經一品我前後講百遍如何欲鬧人耳乎恭又堅欲誦之遠哂而許之恭乃結檀昇座纔開題目異香氤氳遍滿房宇入文已天上作樂雨四種花樂則嘹亮振空花乃零霏滿地經訖自爲解座梵樂方歇遠接足頂禮淚下交流謝曰遠臭穢死尸敢行天日之下乞暫留賜見教誨恭曰非我之能佛力耳卽拂衣而去不知所之其寺久已湮滅",
    "法泰書經": "眉州隆山縣人姓呂便爲道士十餘年忽然自悟迴心正覺因卽出家誦法華經尋卽通利後願書經一部將入都裝潢令人擔經至河誤墮哭之急令人取之宛無所損至都本寺寅夜讀之有彪文法師講尋疏文煩聞經聲亂於文義至房欲請小歇見龍神衛聽毛豎而迴卽自移居泰年八十終",
    "慧超萬遍": "姓沈丹陽人稟懷蘊裕立性仁和弱齡厭俗自出家後誦法華經聞光州大蘇山慧思禪師獨悟一乘善明三觀與天台智者仙城命公篤志幽尋積年請業行優智遠德冠時賢思對衆命曰超之神府得忍人也後嵩山餌藥坐禪隋太子召而供養後面西正坐如入定而卒七十有七超入道五十年誦法華經一萬餘遍靈感獲瑞不可勝言弟子法成等建白塔於山寺",
    "慧顯留舌": "伯濟國人少出家苦心精專以誦法華經爲業祈福請願所遂者多聽三論一染神彌增其緒住本國修德寺有衆則講無乃誦經四遠聞風造山諠接又往南方達拏山專業如故遂終於彼同學舉尸石窟唯舌不壞紅赤柔軟勝常過後方變紫硬如石僧俗怪而共塔葬焉",
    "道積養癘": "蜀人住益州福成寺誦涅槃經以爲常業凡有宣述必洗滌身穢淨衣法座然後開之養諸癘者共食兼與洗濯有問者曰清淨臭處心僧愛身心無二旣比陶練七十餘卒時房炎夏而不腐臭經停百日加坐如初無不嗟尚乃就漆布蜀中涅槃因此盛也又有洪遠僧恩并誦涅槃造二千部日寫五紙皂白歸向也",
    "寶瓊義邑": "姓馬益州人住綿竹小年出家清貞儉素誦大品兩日一遍乃爲常業歷遊邑落無他方術但勸信向尊敬佛法晚移住福壽寺乃率勵坊郭邑義爲先每結一邑必三十人令誦大品人別一卷月營齋集各依次誦如此義邑乃盈千數四遠聞者皆來受化先人後己經遊蘿苪下道相避言問相對怡聲謙敬斯實量也不媚於時時多道民不信佛法遇設道齋瓊至不禮衆皆不樂瓊曰恐有所辱曰但禮遂禮之道像皆倒因之信佛貞觀八年卒於所住矣",
    "善慧通藉": "姓苟河內人博通經藉統括文義逮於九章律歷七曜盈虛皆吞若胸中指掌符會乃深惟世務終墜泥犂遂解褐衫歸依僧伍住徐州彭城寺誦法華經聽習攝論遇亂入關衣服破弊遇吉藏講雪中坐聽後往藍田律梁寺俗本驪戎互相梗戾率漸陶化十室而九性愛英賢樂相近致自西自東百有餘里名林勝地皆建禪房巡送之儔賴其安堵貞觀九年終於所住年四十九矣初慧弃俗典莅玄模言不重涉專心道業省言節食佩律懷仁云云",
    "慧達護命": "太原人講法華一部五千餘遍行坐威儀其聲不輟偏護物命直視低目地有蟲豸必迴身而避不敢跨越有問其故曰斯之與吾生死不定將不先成正覺安可輕之貞觀八年四月加坐而卒爲是入定五日方知已逝不臭腐殮於窟中",
    "法誠火定": "姓樊雍州萬年人童小出家止藍田王效寺事沙門僧和和亦鄉族所推也奉之比聖有人欲害夜往其房見其門內猛火騰焰遂卽退悔性飲清泉潔淨故也人或弄之密以羊骨和水飲便吐之其冥感爲若此矣誠誦法華以爲恆調又謁禪林寺相禪師詢于定行而得茂禪宗學優衆仰晚住雲華寺隋文敬德請受歸戒乃陳表固辭薄言抗禮遂負笈東西歷遊名岳追蹤聖友咸得志道因見超公隱居幽靜乃結心期栖遲藍谷造普賢寺夢之感也誦法華一萬遍書經每感異香靈禽七十八終",
    "空藏粮餘": "姓王先祖晉陽人今在雍州新豐居焉母初妊日酒肉不食以同身子生已虛鑒日陳情用高遠每讀經論思存拔濟至年十九同佛出家父母不許在前而臥四布手足七日不食父母方許卽辭向藍田負而山私自剃落賷麵六斗食之三年又感神鼎自然而至日誦萬言講解尤長兼有著述禮千佛名五日一遍不臥七年四月十二日終七十四祈泉卽涌其髏骨兩耳相通頂有雙孔眼眶有三竅立碑于寧爲文",
    "慧詮講式": "姓蕭今特進瑀公之子父仕梁祖卽梁帝性度恢簡志用冲粹姑卽煬帝之后自幼及長恆在宮闈慕樂超世無因自達後帝以秦孝公女妻之及妻卒也方遂夙心武德初住莊嚴寺廣聽經論而以攝論爲心要善莫大焉能草隸諸額推仰兄在東宮文才之舉春秋與弟屬興詠篇什爲難兄難弟家世奉佛偏弘法華數盈萬遍又弟智詮亦出家同住卽宋公之兄太府鄉之子略榮位之好欣懷道業勤勤自課無擇昏曉與兄相次而卒自釋化東傳流味彌遠承受讀誦世罕伊人蕭氏一門可爲天下模楷矣出家二十餘人",
    "遺俗一塔": "不知何許人唐運初閑遊於雍州清儉寡欲惟誦法華晝夜相繼乃數千遍後因疾欲終屬諸人曰埋之十年後開墓如舌不壞當乞一塔如之何衆皆許而卒至貞觀十年諸人發墓見舌存焉一縣信向咸共建塔於楊陸村北甘谷南岸卽慧廓友人爲首識者尊嚴彌隆敬信讀誦更甚又京城南豐谷鄉福水南史村史阿擔者少懷善念常誦法華行安樂行慈悲在意不乘畜生以虛弱爲心名沾令史往還京省習誦相仍恐路逢相識便廢所誦乃小逕往來低氣怡顏緣念相繼初不告倦及終之日感異香氣充於村曲親疎埋殯爾後十年妻卒開基見舌在焉又黃州渚華寺僧玄秀誦法華經每感徵異未以爲恠時以炎熱同友逐涼欲命秀談笑至房見羽衛嚴肅人馬偉大怖而告衆共見如初乃知其感通人皆慚謝秀專斯業隋未終寺",
    "寶相勸課": "姓馬雍州長安人十九出家清貞栖德住羅漢寺聽攝論伏妄識習禪定六時禮懺四十餘年夜自篤厲勸課誦阿彌陀經七遍念佛名六萬遍晝讀藏經初無散捨後專讀涅槃經一千八十遍誦金剛經千遍卽身絕患惱冷食麁衣志無憚苦蚤虱流身不暇觀採遇患將極誦念無捨剋時至待期累屬道俗以念佛爲先西方相待勿虛度世又云當焚吾尸不勞銘塔用塵庸俗言訖而逝年八十三不畜尺財無勞僧法又同寺法達以誠素見稱供施之直寫華嚴經八部般若燒香自讀一百餘遍生常清潔不畜門人單己自活食無餘粒斯亦輕清之高士也年七十賷所讀經與同行者但勝天王經一部以充終老卽往雲陽巖中誦習四年方卒並是卽目近事凡讀誦徵感其類實繁別有傳記故不盡錄略引數條示光緒耳",
    "道照開化": "姓魏平西人少善尺牘兼博經史十八出家止京師祇桓寺披覽羣典以宣唱爲業音吐高亮洗悟塵心指事適時言不孤發獨步宋代宋武皇常於內殿齋初夜略敘百年迅速苦樂參差必由因果佛慈悲應六道陛下撫矜一切帝言善久之齋竟別嚫三萬臨川王道規從受五戒奉爲門師元喜三十年卒六十六照弟子慧明姓焦魏郡人神情爽邁等",
    "曇穎除瘡": "會稽人少出家謹於戒行誦經十餘萬言止長干寺性恭儉以善誘爲先故屬意宣暢唱化天然獨步凡要請者貴賤均赴貧富一等張暢聞而歎曰辭吐流便足騰遠理穎嘗患瘡積治不除房內恆供觀音晨夕神摩求差異時忽見一蛇緣壁上屋落一小鼠和涎取涎塗之瘡愈鼠活於是精勤化導勵節彌堅宋江夏王義恭最所知重後卒於所住年八十一",
    "曇宗禮懺": "姓虢秣陵人出家止靈味寺少而好學博通衆典唱說獨步辯口適時應變無盡嘗爲孝武唱導行菩薩五禮帝笑朕有何罪而爲懺悔宗曰虞舜至聖猶云予違爾弼湯武亦云萬姓有罪在予一人也聖王引咎益以執世陛下德邁往代齊聖虞殷履道思冲寧得獨異帝大悅後殷淑儀薨三七設齋供講宗歎世道浮僞恩愛必離帝乃悽愴良久賞異彌深宗後終於所住著京城塔寺記兩卷時靈味寺有僧意亦唱導有功製談經新聲哀亮有序",
    "慧璩成章": "丹陽人出家止瓦官寺該覽經論涉獵書史衆伎多閑尤善唱導出語成章動辭製作臨時採博𣫆無不詣宋太祖文皇帝車騎臧質並提攜友善雅相崇愛譙王鎮荆南要與同往王逆節敗璩遊梁山歸朝宋孝武設齋璩唱導帝問璩今日之集何如梁山曰天道助順況復爲逆帝悅之別嚫一萬後勑爲京邑都維那大明末終於所住寺年七十二",
    "曇光迴心": "會稽人隨師止江陵長沙寺性意成事五經詩書算數卜筮無不貫解年將三十喟然歎曰從來所習皆是俗事佛法深理未染一毫豈剪落所宜耶乃屏諸舊業聽習經論識悟過人一聞便印宋衡陽文王義鎮荆州求善教沙門以談佛法衆推於光固辭王自請詣房再三方許給車服人力月供一萬每設齋會無有導師王請光曰普導羣生唯德之大上人何得爲辭願必自力光乃迴心習唱製造懺文每處衆執爐道俗傾仰後還京止靈味寺義陽王旭出鎮北徐亦與光同往後宋明設會見光唱導稱善勑賜三衣瓶鉢後卒於寺年六十五矣",
    "慧芬得戒": "姓李預州人幼有殊操十二出家住穀熟縣常山寺學業優深苦行精峻每赴齋會常爲大衆說法梁楚之間悉奉異化魏當滅法奔而至江感舡自至渡也至京止白馬寺御史中丞袁愍孫嘗謂道人偏執未足與議乃命左右令侯沙門試欲詰之會得芬至袁先問三乘四諦之理後辨老莊儒墨之談芬又素善經史音吐流便自旦之夕義不能屈於是敬以師禮令子弟悉從受五戒芬又善神咒所治必驗後自病篤人勸以酒下藥謂弟子曰人多臨死破戒吾今去矣齊永明三年卒七十九臨終有訓誡遺文云云",
    "道儒改惡": "姓石渤海人寓居廣陵少懷清信志樂入道宋臨川王義慶鎮南兗州儒以事白王贊成厥德爲啟勑度之蔬食讀誦凡所之造皆勸人改惡修善遠近宗奉遂成導師言無預撰發響成製元嘉止建初長沙王請爲戒師盧丞祖伯冲孫等共買張敬兒故廟爲儒立寺今齊福寺是也儒以永明八年卒八十一矣閑心寺有僧嘉亦善唱說振譽於宋末齊初",
    "慧重信悟": "閔氏魯國人僑居金陵早懷信悟有志從道願言未遂已長菜食每率衆齋常自唱導如是累時乃上聞宋孝武大明六年勑爲新安寺出家於是專唱說稟性聰敏議悟深沈言不經營乃如瓶注凡預聞者皆連留信宿增其懇詣後止瓦官寺永明五年卒七十三瓦官有僧法覺又敦信重之業亦善唱導有名齊代矣",
    "法願照鏡": "姓鍾名武厲先穎川長社人祖避難居吳興長城願嘗爲梅根冶監有施慎民來代之願爲新道令家本事神身習鼓舞世間雜伎無不精練又善占相自以鏡照面云我不久當死於是出都以傭相作業宗殼沈慶微時請願相之願曰宗爲三州刺史沈位極三台歷相衆人所驗非一宋太祖聞而試之取一奴一囚衣冠之令願相之願指囚曰君多厄難下階便著鏁謂奴曰君是賤人暫時得免帝大異之勑知祕述後求之出家三啟方許爲上定林寺遠公弟子孝武龍飛宗殼出鎮廣州請願同往奉爲五戒師也殼又遷豫州後譙王搆逆太白犯南斗願令迴心果得益州刺史後被僧導讒奏孝武勑直閣沈攸逼令食肉折齒不從又令罷道然禪戒不虧太始六年帝崩却出家住光宅寺齊高師禮武帝亦然永明三年因兄亡愿乞還鄉少時勑又重請止湘宮寺脚疾帝駕自幸親臨不出席迴蹕而去又惠太子嘗往問訊願不命坐作禮而立迴謂願曰蕭吹清饒以爲供養其福云何願云昔妙音菩薩八萬伎樂供養佛尚不如志心今吹竹管子打死牛皮此何足道其秉德邁時皆此之類其王侯妃主並從受戒悉尊師禮願往直前無有通白咸致隨喜日盈萬計願未嘗畜聚皆作福田利益一切乃至蟲鳥乃至囚禁興功立德數不可紀又善唱導說法率由心抱乃至宮商言戲以代時適機爲要可謂其智可及其愚不可及入定三日不食語弟子曰汝失飯籮矣後有近火寺在下風弟子曰可出願曰佛若被燒我何取活苦心告佛於是三面被燒唯寺不燼齊永元二年八十七卒矣",
    "法鏡必行": "姓張吳興鳥程人幼而樂道事未獲從值慧益燒身啟帝度人鏡預其一事法願爲師旣得入道履操冰霜人施爲懷曠拔成務於是研習唱導有邁終古齊文宣王厚相禮待鏡誓心弘道持志如一不拘貴賤有請必行無避寒暑財不畜私常興福業建武初以其信施立齊隆寺居之鏡爲性敦美以賞接爲務道俗交知莫不愛悅雖義學功淺而領悟自然造次嘲難必有酬酢齊永明二年卒年六十四又瓦官寺道親彭城寺寶興耆閣寺道澄並皆祖述宣唱高韻華言非忝前例傾動衆物論者從之今上爲長沙宣武王治鏡所住寺因改爲宣武寺也論曰唱導者蓋以宣唱法理開導衆心云云",
    "慧明卜龜": "不知何許人貌似胡目之胡明也利口奇辨鋒涌難加摛體風雲銘目時事吐言驚世聞皆諷之後大採經論不存文句陳文御世多營齋務民百風從明騁衒唇吻機變不思諸有唱導莫不彈指牽引古今包括大致能使聽衆忻忻恐休宣說帝北征祝龜腹文長裂以爲不祥齋百僧說意明曰卜征龜破可爲千里路通與齊大戰虜二十萬江淮二百城明言中也爲以道隆偏意宗猷達悟登曰其量弘矣不測其終",
    "道紀金臧": "高齊之初大弘成實後事唱導廣讀經論集金藏行焉後自講之七日一遍兼養老母掃塔爲業勸人持八戒",
    "法稱動衆": "江南人通諸經聲清動衆陳氏所化舉朝奉之雖無希世之奇而有隨機之要隋平南與白雲禪師皈秦住興善八內敘論正義開納帝心聲震如雷停駐飛走又善席上談吐驚奇子史丘索都皆諳了年五十卒王爲追福沙門法論爲墓誌見於別傅矣",
    "真觀八絕": "字聖達錢塘人姓范祖延蒸給事黃門侍郎父充通直郎散騎常侍母桓氏溫良有德無子誦藥師觀音金剛求子得觀奇相不羣左掌仙文右掌人字口流津液從幼至終未嘗患渴體膚不老舌文如綺聲如鍾響五歲蔬齋執箒扇戲而談講八歲誦詩十六儒書無不通解棋琴文集日新月異善相者曰當爲大法師禮義興生公爲弟子十誦成實法華日限一卷後遊心方等語曰天下一半錢唐真觀又洪偃曰我具四能爾有八絕義導書詩辨貌聲棋學士博縡嘆曰三千稱首七十當初是上人者當爲酬對天台智者重之爲法兄弟隋高三命辭疾又有皋亭神姓陳名重請講法華施物捨廟爲佛殿後夢智者天人請講等七十四卒天樂來迎頂煖等屈三指觀爲愁賦極妙在傳不錄",
    "法韻經導": "姓陳蘇州人偏工席上碑誌導文誦百餘卷善能引用通經七百餘帙三十而退卽聽花嚴又之太岳靈嚴般舟苦行不希名聞後於陽虎島安禪鬼恠不驚後返栖霞三十五卒仁壽四年",
    "立身雷震": "江表金陵人志雄果不緣浮綺威容肅然見者憚攝有文章工辯對江左法會身之登座創發謦咳砰礚雷震道俗撿襟毛竪大業初帝以聲唱之功動哀情抱賜絹四百段氈四十領尋令門學分均導唱高者慧曠壽法達寶嚴哮吼之勢有餘機變之能未顯人世可覿故不廣也",
    "善權駭衆": "楊都人住寶田寺初聽成實後樂體人物隨言聯貫若珠璧也然海內包括言辨之最無出江南至於詮品時事機斷不思莫有高者住日嚴道場令五十人行道英聲大德皆號智囊宮內六時禮懺四十九日身則聲調凌人權則機神駭衆三言五言爲句讚嘆學士柳顧言諸葛穎等語曰法師辨對皷言甚可訝也穎曰天授英辨也罕高者大業初終五十三矣門人法綱譎謔多奇言雖不繁寫情都盡蕭僕射昆季重之時號學宗綱亦早逝法門掩關矣",
    "智果書辯": "會稽人率素輕清慈物在性常誦法華頗愛文筆浴以其書勢逼二王晉王命書稱出家人不奉王怒囚因太子出巡上頌而免賜錢一萬金器二枚終于東都六十矣又有慧日寺僧智騫江表人偏洞字源乃至祕閣言義不通亦諮騫也造衆經音又玄應亦以字學有名",
    "法琰新聲": "姓嚴金陵人聽莊嚴寺爝公成實入義知歸時共贊賞後取瑞應經舉製新聲無不訝之性在知足九十卒貞觀十年矣",
    "慧常梵唄": "京兆人梵唄之工無以加也飛揚囀弄聲發喉中脣吻不動與人並立推檢莫知隋煬興法若此聲梵聞者何不生善四十餘卒又有興善道英神爽亦以聲梵馳名英穎律偉壯辭氣雄遠大衆一聚方人聲調稜高超衆外興善大殿十畝聲搖門窗爽亦唱梵彌工長引愜洽人心又豫州照機寺曇寶年六十計常講觀音亦聲調超挺特異人倫寺有塔墓至於靜夜於上讚禮聲周三十里四遠所聞無不驚仰",
    "智凱童子": "姓安江表揚州人家世大富奴僕甚多年在童稚雅重嘲謔引諸羣小百人同戲街巷以爲自得陳氏臺省門無衛禁凱率其戲侶在太極殿前號令而過朝宰江總顧其約束銓敘駐步訝之相視笑曰此小兒主至學年弃前所作師吉藏出家偏受三論後習子史今古集傳有關意抱輙條疎之能於唱導隋末唐初嘉猷漸著廣誦多能罕有其類道士張鼎雄辨難加自悵聲小爲凱陵架欲待言了方肆其言敘其帝德凱廣引古今一代宰伯同賞標奇臨機之妙銛鋒若此而情均貧富赴供不倫差也後隨王道宗終靈山",
    "寶巖法師": "住京法海寺氣調閑放言笑聚人情在道俗日之說法師每講經論名同事異論師所設務存章句清判生起採結詞義巖之制用隨狀立儀所有控引多取雜結藏百喻異相聯璧觀公導文王儒懺法梁烏沈約徐庾晉宋等數十家包納喉衿觸興抽拔每便援引京邑諸集塔寺肇興費用所資莫匪泉貝雖玉石通集藏府難開及巖之登座按几顧望不及吐言擲物雲崩須臾坐沒方乃命人從物談敘福門先張善道可欣中述幽途可厭後以無常逼奪終歸長夜提耳抵掌速晤時心莫不解髮撤衣書名記數尅濟成造咸其功焉時有人云夫說法者當如法說不聞陰界之空但言本生本事巖曰主事所明爲存陰入無主但濁世情鈍說陰界者皆昏睡也故隨物附相用開神府可不佳乎貞觀初卒七十矣",
    "初禪爲王": "俱舍云大梵天王得無尋唯伺定生中間禪爲初禪主梵衆梵輔爲臣輔翼身長一踰善那半壽命一刧半卽六十增減劫光明壽量有異諸天",
    "諂誑馬勝": "婆沙論云馬勝不知四大種當於何處盡滅等餘遂次第問漸至初禪問於梵王王自不知誑言我是作者養者馬勝曰我不問梵與非梵義乃至執馬勝手引出衆外諂言媿謝仁者自失何不問佛",
    "言音清妙": "華嚴經云梵王語清妙聲不出衆一切梵衆各似獨與己言遠近同等矣",
    "梵天中尊": "淨名經云若在梵天以彼梵王有我執之邪所以誨其勝惠示現尊彼",
    "提婆鑿眸": "提婆鑿梵天像目者傳云西土多事梵王神像以瑠璃爲目菩薩爲以惑衆鑿之",
    "梵王三目": "涅𢪧經云婆藪仙人與似梵王論伏爲化彼於其面門作其三目",
    "侍佛執拂": "求法傳云佛下忉利天時梵王在右邊手執白拂面下故今西天行城王亦像彼",
    "問眼幾何": "維摩經云時我一處經行時有嚴淨梵王來爲我言仁者天眼所見幾何曰我見釋迦牟尼佛土如觀掌中菴摩勒果淨名問爲作相耶無作相耶至世熟有也",
    "請轉法輪": "法華經云佛初成道曰我寧不說法疾入於涅𢪧衆生沒在苦破法不信故爾時諸梵王及諸天帝釋請我轉法輪乃至有法僧差別名矣",
    "說咒護國": "七佛咒經云爾時梵王白佛言世尊若有人王欲護其國有災疾時持我此咒一心禪思令諸疫鬼速出其國也",
    "劫初獨住": "刧章頌云獨住時經一增減後令民輔有情生卽成刧初梵王先生梵輔梵衆後生故云我能生也",
    "所見不同": "維摩經云梵王曰我見釋迦牟尼佛土如自在天宮似寶莊嚴佛土身子見瓦礫荆棘等乃至仁者心有高下",
    "願獻宮殿": "法華經云十方梵王蒙光所照各賷宮殿奉獻世尊願垂納處請轉法輪",
    "天帝釋": "俱舍云梵語釋迦提婆因達羅此云能天帝因中曾與三十二人在摩竭國同修勝業置橋造井當名曰繭兒與園生善法赦支夫人故生在三十三天故今有三夫人園生樹善法堂",
    "慈不傷卵": "要集云天帝與修羅戰敗他奔車而走遇金翅鳥巢其子欲生令御者迴車不怖有後兵追及慈也",
    "因名千眼": "別譯阿含經云天帝亦名千眼以目中曾爲斷事人千百皆中一如眼見故以爲名",
    "或化百身": "菩薩本行經云有貧人愛行布施天帝試之化爲衆形虎狼之類了無怖心",
    "侍佛持蓋": "西域記云佛下忉利天時作七寶金堦在佛左邊執七寶蓋侍佛而下諸天擁衛等",
    "救人生天": "正法念經云昔有人山行見一師子欲害前人有人救之將歸免難承此善因得生天上爲帝釋也",
    "變爲師子": "報恩經云須闍提太子爲父母割身肉爲食乃至餘骨天帝化爲師子而來試之不動曰求佛果菩提",
    "或爲鷹鴿": "阿含經云佛因中曾爲尸毘王志尚仁慈誓求佛果天帝試之化爲其鷹逐其一鴿飛至王所王乃以身換鴿也",
    "問佛畫石": "法顯傳云小孤山有石室帝釋曾於彼問佛三十二事因問佛畫石其文現在法顯親遊標於行傳令示後人",
    "供養塗香": "續高僧傳云鷄足山北百有餘里佛陀伐郍山有大石室佛曾處此天帝供養塗香在室至今郁列不絕三藏見矣",
    "帝釋禮仙": "異相云時有仙人帝釋常來禮侍舍支夫人惑之隱身隨來天帝臨至見之令還不去以蓮花莖打夫人美言謝咎仙人聞之因失神通矣",
    "被變爲羊": "涅𢪧經云瞿曇大仙化身爲天帝十二年變爲𦍞羊又被變身土爲于女根",
    "帝釋中尊": "淨名經云若在帝釋中尊示現無常以天帝天中境勝多貪欲樂視東忘西之迷示無常勉之",
    "求福無厭": "要集經云天帝爲大迦葉從貧乞乃化貧夫婦老年織席爲活要施食與大迦葉也求其福故",
    "魔爲天主": "本行經云佛將成道菩薩在於樹下六欲天主波旬領諸魔衆來惱怖菩薩及魔女等雨於刀劍大石毒蛇菩薩入地無量定魔自退之",
    "亂其聽衆": "育王傳云無相好佛三會說法度人多故魔來化其音樂雨珠寶香花惑亂聽衆無得道者毬多以死虵猪狗及人化爲寶冠繫魔頂上不能解也上求梵王乃至發願等",
    "入腹爲蟲": "阿含經三十云目連爲佛造禪室魔化細蟲入目連腹內覺重目連觀之知是魔作曰汝速去與汝爲音想二弟子也",
    "變心輕佛": "瑜伽云魔王變惑沙梨藥迦諸婆羅門長者等心令於世尊心生暴惡不敬毀謗惑媚乃至乞食空鉢而出等",
    "閉耳無對": "智度論云阿難侍佛魔來請佛入滅佛問阿難三問不答以魔閉耳魔言阿難不答語意嫌佛何不入滅",
    "奪其壽命": "智度論云梵語魔羅此云奪命如死魔煩惱爲近因蘊魔是果天魔奪人惠命從天爲名",
    "王衆增盛": "萬行首楞嚴經云上品魔爲君下品魔爲民各各爲成無上道末法之時魔民熾盛廣行貪愛爲善知識令人落愛見坑失菩提路人天減少增諸惡道",
    "魔有四種": "日超三昧經云一身犯衆惡二欲變情態三意生諸想著四天諸官屬皆名魔也",
    "欲心行變": "萬行首楞嚴經云法末之世魔入衆心以欲爲菩提道化白衣等行欲者名持法子鬼神力故攝諸凡愚數多千百鬼旣離已而無威德王難及身死入地獄後生餘道",
    "魔爲鵰鷲": "法顯傳云祇闍掘山有大石室阿難入定魔來化爲鷲鳥來怖阿難佛知以神通力隔石申手摩阿難頂安慰其心石室穿穴尚存顯至親覩也",
    "戰魔之功": "廣弘明云元魏懿法師有戰魔詔慰勞書檄魔王報書破魔露布平魔赦文道安亦有廣在傳矣",
    "化令擎鉢": "寶筐經云文殊菩薩爲衆設食魔來爲障文殊神力令魔執鉢前行天曰汝何如此魔曰不能競力也",
    "惡欲爲主": "延壽經云波旬外道生毒害心請佛入涅𢪧擬爲三界之主",
    "魔嬈持世": "淨名經云魔變帝釋從萬二千天女欲施持世菩薩令備掃洒等",
    "魔爲菩薩": "淨名經云作大魔王者皆是住不可思議解脫地菩薩以方便教化衆生從菩薩人索頭目手足國城妻子等譬如龍象非驢所堪令其堅固等",
    "魔爲兄弟": "大集月藏經云魔欲害佛終不得便彌勒菩薩問其所因佛言此亦是吾兄弟過去毘婆尸佛時我爲婆羅門有其八弟不信三寶化之不從弟曰兄能千年中行住不坐不臥七日食一揣食我等方能發心佛爲行之千年方可信受卽今魔王提婆達多等",
    "魔伺其短": "自在王菩薩經云金剛齊菩薩得戒自在三昧時有魔子名曰障礙見金剛齊如是持戒修集正法正念無倒與八萬四千魔及其眷屬自隱其身觀其菩薩心在何行千歲隨逐了不能得乃至不見一念心散亂可得惱怖乃至現威問法見佛得道",
    "魔惑二聖": "寶星經上一云舍利目連聞馬勝說三諦法得其初果與自徒衆俱往佛所求度出家時魔王曰今二丈夫聰明大智若出家者空我境界乃化爲馬勝說染幻惑二人不信知是其魔又化大[土*兄]大山當路及虎狼師子遮於前道佛知化之令皆不見遇佛得道智惠神通等",
    "四魔十魔": "般若經云梵語魔羅此云破壞爲能破壞一切善法四者一天魔六欲天主爲魔王佛菩提樹下以慈心定伏之二煩惱魔金剛喻定斷之三蘊魔壽百歲八十入滅四死魔受請而留三月或金棺重起爲母說法十魔卽十煩惱",
    "天王有四": "俱舍云住欲界初天依妙高山四面第四層級去地萬逾善郍日月星辰皆是所部封邑東方名持國南方號增長北方多聞天西方廣目",
    "各奉其鉢": "本行經云佛初成道欲受食故四天王各獻其鉢佛總受案令成一四楞如舊新色多黑",
    "護寺藏寶": "西域記云有寺多寶物藏之擬修其寺天王塑像護之有突厥王貪其寶故率衆來取夢見天王以戟刺心其心大痛至明而卒矣",
    "列額生子": "西域記云于填者彼國昔君無子求於天王志誠無怠天王感之於自額上列而生子地生其乳王收養之于填卽乳地因以名國",
    "持之在圌": "高僧傳云杯度持一葦圌至其齊家當路放下主人嫌之令舉之餘處數人不可舉中見四小兒問其故曰四天王也食畢自舉而去猶如輕毛矣",
    "助供營齋": "芬陀利經云海濟婆羅門欲供養寶藏佛時四天王令諸藥叉取旃檀爲薪及諸精味助食七日供佛",
    "護世中尊": "淨名經云若在護世護世中尊護諸衆生所以名爲護世",
    "天王聞法": "賢愚經云有優婆夷誦經毘沙門天王乘空而過聞經乃住曰姊妹我與汝寶其寶天上所有於汝無益且以善言明日舍利弗目乾連在林中汝當命食令汝請得勝福",
    "生爲王子": "阿毘曇五十三云頻婆羅王死生作北方天王爲子名曰祇郍利沙護持佛法安慰衆生",
    "四王父母": "陀羅尼集云北方天王父名羅婆難陀母字蘇富東方天王父名難陀母名蜜闍盧南方天王父字和修吉母名漚惙帝西方天王父婆伽羅母名澁秀卑四王梵名北毘沙門此云多聞東提頭賴吒此云持國南毘盧博叉此云增長西毘留勒叉此云廣目天中爲王故云天王四門在四方故又云鬼子母夫主字德叉伽大兒名惟奢文次兒名散支大將小兒名摩尼跋陀女名功德天唐懿宗咸通年西川天王現泗州和尚現",
    "七寶大小": "智論云有大寶七一女寶能生千子能隨王心二珠玉能如王意三輪寶能摧不賓四象寶能伏怨敵於水陸空皆能行也五馬寶色如珂雪與象功等六大臣寶代王治化一如王心亦名主兵七主藏臣寶王欲金寶隨處有之能填澗谷用無所乏又有小七寶一劍寶能飛於空伏不賓也二皮寶海龍王皮廣五百由旬爲王四軍作其帳座三床寶能隨王心四園寶如歡喜園五舍寶能現日月無憂惱寒熱六衣寶離水火寒熱生垢七履寶能入水火及在空行千里不損王足",
    "王有四種": "薩遮尼乾子經云法行王問尼乾子云王者如何尼乾子曰王者民之父母有其四種一大轉輪王二少分三次分四邊地王",
    "起自劫初": "本行經云自成刧初世界立已欲至住刧有過刧盜遂於衆內立一有德名大三未多此云衆舉置亦共許亦云刹帝利此云田主自後子孫相承有一十九大轉輪王後名魚王子孫相承有一十七萬三千二百八十四小轉輪王其中亦有粟散王經不言數",
    "有大力勢": "七佛神咒經云佛昔爲大輪王伏三十六國有其三子暗鈍王遇重病問諸大臣誰當嗣位臣曰任大王意王曰不應任我當任是者菩薩輪王身中無蟲矣",
    "初地菩薩": "地持論云初地菩薩作轉輪王王四天下悟百法明門化百菩薩而爲眷屬以十善化人",
    "受記爲王": "央掘摩羅經云佛見一人難化慕其高貴卽爲受記曰若能行十善修行七日後爲輪王也其人歡喜隨佛佛化之入道",
    "不成聖果": "四分律云有比丘修行不成聖果佛爲觀之有輪王業在礙之佛爲整其副羅折業謝已而成道果故云一整副羅輪王業謝矣",
    "有其四德": "樓炭經云一大富珍寶田宅二端正三無病四安隱長壽豐樂不同餘主",
    "知識髻珠": "法華經云有轉輪王名妙莊嚴其王夫人名曰淨德其王子二人名淨藏淨眼爲其父故現大神變轉其邪心王曰此二子者是我善知識能作佛事又云譬如強力轉輪聖王兵戰功大方與髻珠末後賜之眷屬皆恠",
    "聖王妙寶": "寶樓閣經云東方有寶燈世界在大寶城男子女人瓔珞七寶王名妙寶夫人名光明寶臣十俱胘宮人二十萬皆如天女水花生雜寶陸地生金等寶人壽八十萬俱胝歲",
    "頂生貪失": "六度經云頂生金輪王具足七寶威伏四州乃思天界領兵而上帝釋奉迎爲分半座又生心欲殺天帝惡念才起便失神通返還人世尋又得病垂終乃戒諸臣曰勿爲貪也",
    "化不至此": "十門論云輪王撫運之日化四天下佛說法華親來預聽何爲周朝化不至此答曰業緣異故",
    "精進威德": "大集經云有王名曰精進具大威德神通自在治化在善住城其城廣十二由旬皆七寶成面各三門皆有樓閣其王父母七世清淨無諸過惡",
    "盧迦發心": "華嚴經云佛言彌勒先於我前發心四十刧當爲輪王名盧迦郍佛名牢弓卽初發心也",
    "爲民父母": "薩遮尼乾子經云時大熾王問曰王者如何尼乾子曰王者民之父母看民如赤子迴乾就溼不待其言以民爲國民心不安國滅不久",
    "更作輪王": "金藏經云佛不出家更二千五百世爲金輪王也",
    "王名寶蓋": "淨名經云有轉輪王名曰寶蓋具足千子寶蓋與其眷屬供養藥王如來施諸所安又云王力多慢嗔下故教忍辱刹利中尊",
    "王有五奇": "法苑云輪王福力感七寶五奇一世界平正清淨流泉浴池處處皆有二感天甘露生於殿庭王渴飲之身安愈病三感大海水減一由旬踊出金沙之道四感牛頭之香生於海岸王取燒之香聞四十里死者聞香重活五感迦真隣鳥生於海中抱觸時身心猗適勝六天樂",
    "軍財不同": "真諦云八萬歲下輪王名軍輪王以軍伏一天下卽阿育王等佛爲法輪王言劫增輪王出卽財輪王亦有異鐵二百五十輪銅五百銀七百五十金具足千輻也",
    "功德十德": "瑜伽論云輪王有十種功德一種尊高貴二得大自在三性不暴惡四憤發輕微五恩惠猛利六受正直言七所作諦思善順儀則八顧戀善法九善知差別知所作思十不自縱任放逸貪染等",
    "方便五殊": "一善觀察攝受羣臣二能以時行恩妙行三無放逸專思機務四善守庫藏五專修法行復有五種一恩養世間二英勇具足三善權方便四正受境界五勤行法行復有三種因一果報生富貴家二士用善多方便三功德恆修善事",
    "王有五因": "法句經云一布施得萬民奉貢二曾立寺塔得宮殿樓閣三禮敬得其尊崇四忍辱見者歡喜故五學問得決斷國事",
    "主國五事": "法句經云一領理萬民無有枉橫二者養育將士隨時給與三念修本業福德無絕四當信正直之諫無受讒言以傷正直五節貪欲樂心不放逸王行此五事名聞四海福祿自來捨此五事衆網不舉民窮思亂士勞不舉鬼神不助忠臣不敢諫心蕩放逸民怨失國也",
    "無盡四樂": "海龍王經云有王名無盡福主六十四天下八十四郍由夫人如天玉女王有四后有八萬四千子有城名具樂東西南北二千四百四十里王有四樂王得自在一立篤信二親近聖人三勸請求益四重德慕義",
    "王能慈惠": "金色王經云昔有輪王名曰金色遇天大旱時十二年王以國中穀食算計均散猶少一時感辟支佛爲王大雨飲食",
    "求法無怠": "妙色王經云王名妙色子名端正妻名妙容王爲求法天帝化爲夜叉曰我能說法爲我設食唯人血肉王乃與子未足及夫人次及於王乃現帝釋身說法證果及夫人與太子俱然無損",
    "月燈救師": "月燈三昧經云有王名日月燈供養門師名曰實力身患惡瘡其色甚黑兼又大臭去死將近王及羣臣妃后綵女涕泣不已時王夜夢神曰與人血肉作羹食之瘡差王說其夢王女聞之自捨身肉爲羹食之差也其女名曰智意",
    "優鉢羅王": "寶星經云過去具足大勢刧此閻浮提有轉輪王名優鉢羅花得自在力統四天下王及人民皆壽六萬歲餘有佛號月光明香勝佛其王與夫人大衆俱詣佛所王夫人求法願爲男子早成菩提時佛爲說實星陀羅尼",
    "福報清淨": "寶女問經云我從維衛佛時爲轉輪王名曰福報清淨主千世界庫藏珍寶不可稱計供養彼佛發菩提心",
    "王相五尊": "智度論云一寶冠二寶劍三寶蓋四摩尼珠五織成寶履等",
    "飛行自在": "異相云佛曾爲飛行王出入乘七寶輦蓋導徒後衛皆乘雲龍引前",
    "王死懷仁": "長壽王經云時有王名曰長壽正法治國人民富樂安穩豐盛王有太子名曰長生被隣國貪王來奪其國其王太子捨國而走貪王出勑得償千金時有貧婆羅門遠來求乞遇王失國長壽王見已曰以我送上合得千金婆羅門遂與王同往與千金已令於衆中令殺之時長生太子作其庶人在衆見殺其父懷不忍心父遙戒之勿作後冤乃至太子得便不殺其王",
    "太子生棄": "般若論云昔有王養一子一頭兩面以爲不祥刈而弃之於野有羅刹女收而養之長爲其王收千餘王欲殺等都王舍城",
    "子多喪國": "本行經云昔有輪王生一百子王沒諸子競位相殺乃至都盡國爲化有",
    "王佛無二": "十八空論云國無二王世無兩佛若有二者人不樂故無有是處",
    "至願七日": "百緣經云阿闍世王與波斯匿不如有長者助王珍寶再戰得勝王曰汝欲何願曰願七日爲王王卽聽許",
    "王付國事": "陀羅尼集云佛昔因中爲王有其三子長頑愚次又汪弱小子聰明勇喆多聞王後病極問諸臣曰誰堪爲王臣曰取王意王曰不應任我治我國法霸王之事汝等當知臣等咸言大王慈悲臨覆心無憎愛云最小者堪卽禪王位二兄尋便入山求其仙道乃至後有一萬大臣皆成仙也王後於金匱中得陀羅尼是先王所寶七印封之表其重也",
    "傳位相子": "頻頭王有子數人令相師相之相師不敢直言曰好乘好食器好坐者得意許阿育此云無憂時無憂素乘瓦器地坐諸人皆寶乘器座皆寶故知非也又曾因戲手指大臣頭故失也",
    "有道治國": "優婆塞戒經云王者治國當離七法一不樗蒲圍碁博弈二不得射獵三不飲酒四不過欲五不惡口六不兩舌七不非法求財也",
    "漸化止怨": "異相云有王名曰靜勝十善化人國土安樂臣白王曰百姓樂極必有過起王須調制王若卒調制恐民生怨但以慈惠可漸化",
    "與寶非欲": "莊嚴論云石室國王爲佛作會有一女人端正窗中看王王見令臣與其寶瓔珞臣曰王或當要但可直往應納何勞與寶人或笑焉王曰此女善因我施非欲也",
    "多智隨臣": "異相云有王多智時天大雨其雨有毒王令蓋井其水勿食當令人狂時諸人臣誤食皆狂裸形入朝見王著衣爲王狂也王恐臣變隨而脫衣羣臣皆喜而去後醒乃慚如衆迷難制可施權道",
    "有能集象": "賓頭盧經云優陀夷王善能咒令象集又善彈琴便鳥獸皆舞合和香九令聞香皆伏怨敵等又善尅工圖畫與真無異凡事多能",
    "弟兄讓位": "雜寶藏經云奢奢王有三夫人各有一子時王遇病極重第三夫人盡心看侍王病得愈當令乞願曰願後令我子禪位爲忍違殯長及次令其入山十二年王旣崩已當立第三王子王子不肯入山讓兄兄堅不從得兄草履而歸供養小弟爲君也",
    "交友同居": "本行經云釋王昇位有釋童子與王從小撫塵交友命令同居共治夜卽同宿食乃同飱王問安不曰我不安何患曰腹痛何因曰食褥寒熱也曰褥何寒食何熱曰當織造者患之王問織師曰織當患寒食工曰當思其熱也",
    "君約祚長": "甄正論云若能去奢侈屏聲色卑宮室薄賦斂省繇役務農桑君上垂衣臣下皷腹上下交泰風雨以時日月貞明祚歷長遠",
    "五善觀察": "正法正治論云一觀察羣臣二以時行惠三專思機務四專守庫藏五專修善法",
    "七法安國": "涅槃經云王欲伐越祇令兩舍大臣問佛佛言國行七法不可壞也一數相聚會講論政事二君臣常知所任忠良三奉法相率不取不貪四男女有別長幼相事五於父母師長受教孝敬六承天則地敬於鬼神七養賢善供養沙門等行斯七法不可壞也",
    "華沙囓指": "四分律云有賊七敗王令若治截其十指旣驅出已王自咬指極痛曰令放",
    "羨其𨄭履": "六度經云昔察微王爲補履翁曰孰樂曰王樂王令攝位數日萬機勞心王問樂乎曰不如補履何也勞",
    "堅固爲王": "華嚴經云堅固迴向菩薩爲閻浮王臨御大國威德廣備名震天下凡諸怨敵靡不皈順發號施令悉依正法執持一蓋普廕萬方周行率土所向無礙以無垢繒而繫其頂見者咸伏",
    "民非一化": "弘明集云俗不可以一禮齊民不可以一業成政不可以一道治士不可以一行取士相與言仁義工相與言巧拙商相與言財利農相與言稼穡又云王有二一人王二法王王者往也百千往海萬國來王矣",
    "父王入滅": "淨飯王經云王重病思佛佛知與諸弟子尋至王所王見佛願足入滅佛欲令後世衆生孝順父母自舉王棺四天王爲佛舉之",
    "佛視王貴": "四十二章經云佛言吾視諸王之位如過客視金玉之寶如瓦礫視綾素之飾如弊帛",
    "王視王貴": "大乘心地觀經二云一能照以智惠眼照世二莊嚴大福智惠莊嚴三與樂安樂人故四伏怨五離怖六任賢人評國事故七法本萬姓取法八持世以天王法持世故九業主善惡屬王故十人主切人民王爲主故又人造善惡王三分獲一故也",
    "三過十過": "鸚鵡諫王經云王有三過一近邪佞二遠賢良三好伐他國不自修德又有十過一耽荒女色二嗜酒不恤國事三圍碁博弈不修禮節四殺獵不慈五惡言無善六賦役刑重七奪民財寶八多疑不决九不信因果十不敬祖考也",
    "殺父殺兄": "法句經云留離王殺萍沙王父也殺祇陀王兄也又殺釋種佛記七日後必終留離王知佛記七日爲火所殺王乃乘舡在河中心候七日皈至第七日因內人瓔珞上火珠日炙火然一齊都盡",
    "十事十惡": "增一經云王者有十事滅國一慳貪二不惠施三虐政四枉法五賢不用六荒婬七嗜酒八歌舞不節九多病十不納忠諫有此十事必見亡矣又有十惡瑜伽云一種姓不過二不自在三性暴惡四猛利憤發七恩惠奢薄六受邪佞七所作不思八不顧善法九不知差別忘所作恩十專放逸",
    "治罪分財": "報恩經云昔有一王無道枉取人財與一知友名曰五百令治罪人無財苦治有者卽放與我分之滅汝福田無道之極",
    "因貪賣履": "六度經云時有一王多貪暴虐被衆擯之立弟爲王貪王逐海邊以草爲履賣而存活聞弟爲君而來乞邑王以與之一邑次又乞之乃至二三及其半國弟以仁孝皆悉與之後心不足舉兵而奪全國天帝見已爲婆羅門化而惱之見貪王曰海外有一國富樂多寶王可得之却後七日爲其道引王集兵衆期日不來王曰坐失珍寶如箭在心憂惱不止",
    "爲過嗜慾": "般若論云頻婆婆羅王因美色故獨入敵國婬女舍中被縛求奪又優填王以色染故截五百仙人手足皆爲大過臨御失儀",
    "不正失御": "正法念經云土之不正國將滅者押善舉惡進非退是枉屈賢良黨助不肖國亡不日夫政平卽國治民和乃主安",
    "以女聚寶": "莊嚴論云有王欲聚天下之寶留用後世有女端正令有寶者通時天下珍寶悉集有一男子與母獨居而無其寶又思王女因是生病命將欲終母問兒曰疾何因也兒卽具說母曰汝父死時口內有一金錢可取兒知病愈取錢付人與之王知悟曰死已不可得用",
    "息苦聞鐘": "付法傳云罽胒吒王極大聰明威伏四海殺九億人因聞馬鳴說法方悟前非恐入地獄後病被逆臣坐於面上氣絕而死於大海中爲千頭魚劍輪隨後每聞鐘聲小息其苦乃託夢與子鐘令長打",
    "好色被食": "增一經四十一云有商人入海被鬼女所魍馬王救之餘被留者商主伴也旣獨免已被鬼女將子來見梵摩達王王喚商主曰此女可喜汝實弃之我當納受商主曰此是鬼女王不肯信遂納爲妃後果被食一宮皆盡唯留其骨臣恠宮門開晚越而入之方知之矣",
    "大族滅法": "西域記云有大族王欲明佛表教招僧談論僧遠名聞無肯應者王先有奴出家令赴王命王見爲僧相輕因是破滅三寶",
    "難陀惡友": "善戒經云西域有王名曰難陀因惡友惑亂欲破滅三寶焚諸經律塔寺令盡殺諸息念慈氏菩薩定力接往天宮七百阿羅漢登南山而獲免王後知非爲惡友過",
    "母令禮塔": "異相云有王爲惡王常隣國共戰王母常令見佛塔右旋作禮後因戰敗奔車走路見佛塔下車右旋作禮後車爲王引伏兵至驚散而因是重勝發心重佛",
    "子返殺僧": "雜阿含經云阿育王姓孔雀爲佛建八萬四千塔留名於後世其子後紹位問諸臣父王造塔至善留名我何爲也有邪臣曰善惡俱留名於後世也王乃謂臣曰父王以善我以惡也遂滅正法破寺壞塔殺僧取僧頭者賞金錢等時有羅漢施頭與人令頭無盡王無金可賞王怒自來殺之羅漢入滅盡定王不能殺火焚刀斬俱不損也王遂發心復諸塔寺三寶重興",
    "新王新佛": "報恩經云天受與阿闍世王少爲知友常欲害佛謂其王曰王當殺父爲王助我殺佛我爲其佛新王新佛化世豈不善哉王依之",
    "班足食人": "班足王經云昔有一王因獵入山遇其風雹迷路失衆遇雌師子逼之相合後生一男足班性惡身有兩𦐂雄猛無當後自爲王名曰班足食噉人肉欲殺百王祠其梵天已獲九十九王北行萬里又得一王名曰善月王其王被捉哭如小兒不止班足恠而問之曰我臨出宮遇一貧婆羅門遠來求乞比候却迴許他爲納遇王所獲令我失信所以哭也班足曰我今令汝去當須速來月王曰我不負信月王歡喜至宮與婆羅門物赴信速迴至諸王所令皈三寶班足見其有信悉放諸王令安所治等",
    "貪王還國": "長壽王經云王被怨王所殺長生太子受父王教後遂庸力乃至與其怨王種菜造食王因得之與其同獵入山失路王困枕長生膝而睡三欲殺之憶父故止王夢長生欲殺覺而語之王知還國送令止也",
    "羅闍被殺": "報恩經云波羅奈國王名羅闍夫人綵女二萬臣有四千象有五百主六十小國八百聚落常以正法治國有其三子各在邊小國中爲王被羅睺王大臣造逆興兵殺王及二小王唯第三在守殿神告王令走乃至與夫人太子闍提粮盡太子割肉等",
    "王惑失國": "超惠三昧經云佛告阿闍世王大王夫貪國土惑於財寶迷於榮貴荒於產業躭利宰民圖逆多疑不寧婬濫游逸當知此玉失國不久矣",
    "四主之俗": "西域記云五天竺有其四主南象主人多躁烈志學西寶主無禮重財斷髮留髭北馬主天資獷暴好殺毳衣東人主風俗機惠仁義照明冠帶右衽車服雅正長幼有序",
    "五種之非": "虛空藏經云王有犯五過一取佛物二取法物三破僧令還俗四出佛身血五說無因果行十惡業",
    "王有八忌": "出曜經云王有八事時忌不得白事喪熱飢人深宮入庫藏侵他境或察臣議事或舉陰謀或獨坐有所思如臣有事皆不合白或致怒矣此云八忌",
    "報怨夢息": "莊嚴論三云昔有一王生二太子王崩之後兄讓國與弟入山出家師迦㫋延樹下修道其弟王與羣臣綵女入山遊獵王遂逐鹿疲乏少息諸綵女等尋花林下而見比丘圍繞恭敬請其說法王覺尋而見之不識是兄問離欲否曰初修道來得離欲王曰爾有愛染視我宮人遂苦打之比丘不忍欲罷道報怨和尚知之爲現惡報怨不徹被殺而心止也",
    "降怨伴侶": "本行經云有婆羅門子其家大富王所愛重常爲伴侶半國分治多智聰明能助於王降諸怨敵",
    "取肉還寶": "百喻經云昔有一王無道有人說王王聞怒使人捉之剝皮取肉百兩後有臣曰此不是說王者王卽還肉千兩臣曰王截子一頭却還千頭免子死否如取物作福",
    "五惡受苦": "未曾有經云昔有一王問佛我父王今生何處佛言地獄王曰何也佛言生不值善友善時雖修功德不免其罪由五惡業一者慠慢事無大小便打鞭罰不忍辱故二受賂不平斷事令天下懷怨三遊獵猛利嬉戲困苦人民害衆生命四躭著女色得新厭舊撫接不平致其怨恨五破戒以犯禁故也",
    "王法九過": "正法正治論云佛告出愛王曰王有九過一不得自在權臣執政二立性暴惡三猛利憤發四恩奢薄五受邪言六所作不思七不顧善法八不知差別忘所作恩九專行非法",
    "五運未形": "易鈎命決云天地未分之前有太易太初太始太素太極爲五運卽氣未形謂之太易元氣始萌謂之太初氣形之端謂太始形變有質謂太素形質已具爲太極轉變五氣故稱五運形質未離皆名太易然名卽五爾時虛空未有人物",
    "三才旣立": "太極生二儀清氣上爲天濁氣下爲地以人參之爲三才易序卦云有天地萬物然後立君臣定父子長幼夫婦尊卑上下之別立禮教等",
    "自然之化": "河圖括地象云天地旣立有天皇氏澹泊自然與極同道身佩九翼以水德王無所施爲自然而化",
    "無爲之風": "開山圖云地皇氏興其熊耳龍門之山以火德王又云人皇氏駕六羽乘雲車出谷口分九州長兄弟九人依山川地勢分爲九州各居其一又帝係譜云天皇治一萬八千年地皇一百五十世合十萬四千年歲次五龍氏皇伯皇仲皇叔皇季皇少兄弟五人並乘龍上下凡一百八十世治天下合九百二十七萬三千六百年卽靈威靈仰等是次神農氏駕六龍飄渡四海寒暑均平不改一世次有三姓七十二姓次有或飛羊鹿始發民官食肉衣毛次有巢氏駕龍鱗乘鳳虎搆木爲巢教民居之以避禽獸次燧人鑽火變生爲熟以避腥臊屬金爲刃而民大悅凡六紀有九十三代一千三百八十九世合一千一十萬一千八百四十年自天下化物謂之三皇也",
    "虵身牛首": "六藝論云大昊帝庖羲氏姓風虵身人首有聖德燧人皇歿伏犧皇生其世有五十九姓犧皇始序制作以木德王制嫁娶禮受龍圖以龍師在位一萬一千二十二年次皇帝神農氏姓姜人身牛首以火德王有七世合五百年易卦之興重之爲六十四等以通神明",
    "珠衡日角": "六藝論云軒轅皇帝姓公孫二十五月而生有珠衡日角之相以土德王天下建寅爲歲首生二十五子十二姓凡十三世合治一千七十二年夢受帝籙遂與天老巡河而受河圖師於牧馬小童拜廣成於崆峒山帝王世紀云三皇之世合二萬七百九十七年又云軒轅氏有景雲之瑞用雲紀官少昊有鳳鳥之瑞以鳥名紀官",
    "田漁來耜": "六藝論云宓義氏爲網罟以田畋取獸也充庖廚故曰庖犧氏斲木爲耜楺木爲耒耨營宮室垂衣裳始教天下種植故號神農立市鑄器服牛乘馬爲杵臼置舟檝模鳥跡以造文字因通化而裁禮樂並黃帝也有佐官七人蒼頡造文字大撓造甲子隸首造算數容成造歷日岐伯造醫方申區造占候奚仲造車作律管興禮典等",
    "黃帝蚩尤": "史記云黃帝時蚩尤銅頭鐵額作亂天下與黃帝戰於板泉以登帝位蚩尤逆命復戰涿鹿之野凡經五十二戰又顓頊時共工氏亂觸不周山天柱折地維絕顓頊誅之又三苗於左洞庭右彭蠡舜因囚堯城舜與有苗戰於丹水之浦堯上射九烏落楚辭曰十日代出流金鑠石繳大風於青丘斬修蛇於洞庭戮封豖於大澤殺九癭於𭰔水尚書云洪水滔天懷山襄陵黎民阻飢百姓昏墊禹時百姓各以其心退耕於野三苗不修德禹親滅之夏桀居河濟右太華伊在南羊腸背其北乃至武王伐紂於牧野血流漂杵誅之鹿臺也",
    "顓頊共工": "共工作亂觸不周山天柱折地維絕又誅之反三苗於堯舜禹湯夏桀等",
    "翼善傳聖": "舉八元八凱舜攝政舉高陽辛才子各八人以之爲掌司牧之官羲和羲仲爲堯掌日月后稷播種百穀設五教以軏物允恭克讓庶績咸熙協和萬邦平章百姓流四兇於四裔竄三苗於三危混沌擣杌窮奇饕餮爲四兇堯流之國四外有苗氏叛舜徙之三危山調律呂以暢八風察璇璣以齊七政禹導九河代父治水平九州等",
    "周武至𧹞": "開皇三寶錄云自巳卯武王立三十九王八百八十四年都酆及鎬洛邑成周凡歷四處嬴昭襄王立五十二年滅周稱秦改鎬京爲咸陽至第四主始皇帝政二十六年蕩除六國二十七年廢九州分天下爲三十六郡三十四年焚書留醫方藥術有釋利防等十八賢賷經來始皇不信囚下獄善神長丈六破獄出之始皇驚怖稽首謝焉四主四十九年爲漢所滅自周武王巳卯訖秦二世甲午其間九百三十三年四十二主周十六王四百五十三年佛未出自莊王誕生卽甲午莊王十年二月八日佛從知足降神母胎至庚子僖王胡齊得五年乙巳惠王閬立佛年十二至壬子佛年十九踰城至癸亥年成道甲子年轉法輪惠王得三十三年從乙巳壬寅癸卯項王臣佛年七十得六年己酉匡王班立至壬子年佛七十九匡王四年佛入滅匡王得六年乙卯定王瑜立至壬申迦葉入滅定王得二十一年丙子簡王夷立得十四年庚寅靈王泄心立至壬辰阿難入滅至庚戌孔子生魯哀公二十二年靈王得二十七年丁巳景王貴立其年吳王子季札來朝周請觀周樂至辛酉晉韓宣子來聘周觀書於太史景王得二十五年壬午敬王正立至癸卯二十二年孔子出衛子路爲季氏宰至二十六年丁未阿育王造八萬四千塔至丁巳三十六年孔子自陳還定六經年六十八魯哀公十一年至庚申獲麟絕筆至壬戌孔子年七十三卒敬王在位四十三年乙丑元王仁得八年癸酉貞定王亮立二十八年辛丑孝王隗立十五年丙辰威烈王午立至丁丑二十二年九晰震得二十四年庚辰元安王驕立二十六年丙午夷王喜立七年癸丑顯聖王扁立四十八年辛丑順靜王立六年丁未𧹞王誕立六年癸丑秦昭王立五十九年至丙午廢𧹞立秦昭襄王勒得五年辛亥孝文王戊立一年壬子莊襄王子楚元立三年乙卯始皇帝政立莊襄王子治三十七年至八年壬戌封嫪毐爲長信候至癸亥辛冠誅毒徙家於蜀至甲子呂不韋免相徙太后於南宮住李斯至乙丑又徙不韋於河南至辛未十七年是歲滅韓改爲穎川二十三年滅魏立梁二十四年滅楚定江東立會稽二十五年滅燕趙一十六年滅齊自立爲皇改正朔以建亥爲歲首二十七年名河爲德水名民爲黔首分天下爲三十六郡同一文軌二十八年壬午登泰山封禪刻石紀功遭大風雨遣徐福入海千人入泗水求周鼎不得至丙戌三十二年使蒙恬將三十萬人擊胡取河南地築長城三十三年傍河以東至陰山爲四十三縣以河爲塞起臨洮訖遼水三十四年李斯奏焚書坑儒士在位得三十七年至壬辰二世皇帝胡亥始皇弟治三年至甲午子嬰立四十六日爲漢所滅佛入滅已四百四年矣",
    "前漢高祖": "乙未年立劉邦字季沛郡豐人母媼息乎大澤夢與神交感而生季龍顏廣額隆準寬仁大度美鬚髯在服髀間有七十二黑子因託暴秦皷其潛翼卽吞強楚經七十二戰天下乃定秉命稱漢改咸陽曰長安卽辛丑年也在位十二年至丁未惠帝立名盈高帝子在位七年前後五十三萬人四月策長安畢至甲寅呂后攝朝八年至壬戌文帝元立名恆高帝庶子在位十六年至戊寅後元元年甲申得二十三年乙酉景帝元諱啟文帝子在位十六年至辛丑武帝徹景帝子在位五十四年自已後方立年號建元元年二年置茂陵移郡國豪家居之賜徙民戶錢二十萬田二頃至六年改光元至癸丑改元朔己未改元狩至乙丑鼎元六月汾陰得寶鼎中大八尺高三尺六寸辛未元封元年正月甲子帝登嵩山起道宮至四月方朔侍有青衣女子至去云從今百日清齋王母奉果至七月七日夜二更來至丁丑改太初元年其年十一月天火焚柏臺於真形圖六甲五帝靈飛符十二事并所受集訣凡四卷共函並燒失本至辛巳改天漢乙酉改太始己丑改延征癸巳至乙未昭帝弗陵立武帝子治十三年改始元元年辛丑改元鳳至丁未改元平戊申宣帝詢立武帝曾孫治二十五年改本始元年至壬子改地節至戊申改神雀至甲子改五鳳戊辰改甘露壬申改黃龍癸酉元帝奭立宣帝子治十六年初元元年至戊寅改永光至癸未改建昭戊子改竟寧己丑成帝鷔立元帝子治二十六年稱建始元年至癸酉改河平丁酉改陽朔辛丑改鴻嘉乙巳改永始己酉改元延癸丑改綏和乙卯哀帝欣立元帝孫治六年改建平己未改元壽辛酉平帝衍立哀帝子治五年稱元始元年至丙寅居攝元年莽立宣帝玄孫嬰號稱孺子莽爲丞相攝行政事至丁卯廢諡爲幼帝改始初",
    "王莽卽真": "己巳改元建國至甲戌改天鳳庚辰改地皇至癸未改更始元年劉玄字聖公滅莽治二年爲赤眉所殺景帝第六世孫",
    "後漢光武": "乙酉年立字文叔高帝九世孫立三十三年都洛陽號建武元年光武名秀長沙定王之後居南陽白水鄉父爲濟陽令生秀於縣中有赤光之瑞是歲嘉穀一莖九穗因名爲秀隆準日角口大眉長面美髭髯性善仁愛起於南陽除蕩赤眉遂定天下莽字巨君元城人爲漢大司馬翼輔平帝武帝二十一年乙巳西域莎車王等一十六國悉遣子來入侍奉獻方物至丙辰改中元元年二月帝東巡泰山柴祭刻石有雲氣成宮闕封禪梁甫訖迴還過魯祠孔子宅九月醴泉出京師飲者病疾皆差丁巳歲取天下民戶凡四百二十七萬九千六百四十四民口二千一百萬七千八百二十至戊午明帝莊立光武第二子在位十八年稱號永平元年七年甲子帝夢金人西求佛教至丁卯使還丙子章帝𤇅立明帝子治十三年改建初元年四年己卯通議郎班固作漢書此年就二十餘年至甲申改元和丁亥改章和元年詔遣曹裒定禮儀凡百五十篇己丑和帝肇章帝子立十七年至十三年辛丑安息國獻師子丙午年殤帝隆立和帝子治一年改延平元年至丁未安帝祐立十九年號永初元年至甲寅改元初元年九真激外夜郎等國內附開境一千八百里至庚申改永寧元年四月帝詔僕射劉珍作名臣傳又改建光年延光年至丙寅順帝保立安帝子治十九年號永建元年至壬申改陽嘉元年至丙子改永和辛巳年張陵在蜀稱天師作道書二十四卷論章醮之法王壬午改漢安元年甲申改建康元年乙酉冲帝炳立一年號永嘉元年張陵子衡爲係師丙戌質帝瓚立一年號本初元年丁亥桓帝志立二十一年號建元元年至庚寅改和平元年辛卯改元嘉癸巳改永興乙未改永壽戊戌改延壽丁未改永康戊申靈帝閎立二十二年號建寧元年壬子改嘉平戊午改光和甲子改中平庚午獻帝協立三十年號初平元年其年董卓帝令遷長安袁紹起兵勃海孫堅起兵江南甲戌改興平丙子改建安至乙酉詔令荀悅撰漢紀至甲午張陵孫魯更造章符自稱君率衆反拜鎮夷將軍平之",
    "魏晉至隋": "歷代三寶記云始自三皇天唯一主終乎兩漢地無二臣自魏至隋其間京邑將若蝟毛頸存鶴立之都二十有二一吳三秦涼魏齊陳等此之八國各保名器曹魏文帝黃初二年辛丑劉備都蜀號漢二主四十三年還入魏元帝西晉惠帝太安元年壬戌張軌起涼州號涼是爲前涼七主六十二年入前秦符永晉惠永安元年甲子劉淵起平陽初號漢後稱趙是爲前趙四主二十六年入後趙石勒永安元年李雄起蜀初號大成後改稱漢四主十四年爲晉所滅東晉元帝太興三年庚辰石勒初襄國後徙都鄴號趙四主通冉閔三十五年入前燕慕容俊晉穆永和十一年乙卯慕容俊創起黃龍後都鄴號燕是爲前燕二主一十九年入前秦符永固晉孝武太元十一年丙子慕容垂起中山還襲燕號燕是爲後燕都黃龍五主二十六年入北燕馮跋至十二年丁亥呂光起涼州還號爲涼是曰後涼四主一十六年入後秦姚興晉安帝隆安元年丁酉禿髮烏孤起於西平亦號爲涼是曰南涼三主一十八年入西秦乞伏叱槃至二年戊戌慕容德起於廣固亦號爲燕是曰南燕二主一十三年還爲晉安帝所滅至四年庚子李暠起於燉煌亦號爲涼是曰西涼二主二十二年入北涼沮渠蒙遜晉安帝義熙三年丁未赫連勃勃起於朔漢都旅統萬城號爲大夏三主二十五年入北魏太武六年庚戌馮跋起趍滅後燕都昌黎號爲大燕是爲北燕二主二十八年亦入北魏太武至宋文帝元嘉十六年乙卯是曰北燕太延五年太武西征遂滅北涼自是諸國相吞略盡唯北魏存至齊明帝隆昌元年甲戌是北魏太和十八年孝文南遷都洛邑至梁武帝中大通六年甲寅是南魏永熙三年武帝元循西遷長安依周太祖宇文黑泰乃齊太祖高歡別立清河王子元善見爲王北都鄴緣是分爲東西魏梁孝元帝繹承聖四年乙亥都江陵爲西魏所滅自是南朝歷數北於其年卽魏後之二年蕭衍孫詧魏賜嗣立紹繼梁基是曰後梁旣爲附庸則是影國周受魏禪因而跱之仍都江陵三主三十年絕於開皇七年丁未始魏文帝黃初元年庚子受後漢禪二年辛丑天下三分五十九年至晉武帝咸寧五年己亥宇宙之內文軌復同二十三年到晉惠帝永寧元年辛酉州土揊坼競建國都至隋開皇魏後都四十四主三百八十一年七代五都等",
    "魏文帝丕": "庚子年立曹氏字子植號黃初元年都雒陽任位七年丁未明帝叡立文帝子改泰和元年至癸丑改青龍丁巳改景初在位十三年至庚申少帝芳立正始元年己巳改嘉平在位九年至甲戌廢帝高貴鄉公髦立改正元乙亥改甘露在位五年至庚辰元帝陳留王瑍立改景元四年改咸熙元年於是盡入晉焉",
    "西晉武帝": "己酉年立受魏禪司馬氏名炎都洛陽改泰始元年至乙未改咸寧至庚子改泰康是年後宮婇女五千人盡賜將士至庚戌改泰熙惠帝立改永平辛亥又改元康庚申永康四年永興丙寅光熙在位十六年武帝二十六年丁卯懷帝立六年惠帝永嘉爲劉曜所執送向平陽至癸酉愍帝業立武帝孫在位四年都長安是年松江得二石佛",
    "東晉元年": "丁丑年立名晉武帝從子號建武元年都建康在位六年戊寅改泰興壬午改永昌閏十二月帝崩至癸未明帝紀立元帝子改太寧在位三年丙戌成帝衍立明帝子改咸和元年乙未改咸康在位十七年六月崩癸卯康帝立成帝弟名岳在位二年改建元元年九月崩乙巳穆帝𨈭立康帝子稱永和元年在位十七年丁巳改曻平辛酉五月帝崩壬戌哀帝立成帝子名丕改隆和又興寧在位四年三月崩丙寅廢帝立海西公奕哀帝弟稱太和元年在位五年十一月崩辛未簡文帝昱立元帝第六子改咸安元年在位二年二月帝崩癸酉孝武帝曜立簡文子改元寧康丙子改泰元在位二十四年九月崩丁酉安帝字德宗改元隆安在位二十二年至辛丑改元興壬寅大享癸卯永始甲辰太和乙巳義熙十二月崩己未恭帝德文立安帝弟年號元熙一年禪宋",
    "宋武帝裕": "在位三年改元永初庚申年立壬戌年五月崩癸亥廢帝義符立武帝子改元景平五月廢八月隆立甲子文帝義隆武帝第二子改元嘉年在位三十年癸巳二月帝崩太子劭立至四月誅劭弟立甲午孝武帝駿改孝建元年丁酉改大明至庚子廣州獻三角牛河南進舞馬肅慎獻楛矢癸卯武帝子業立號永光後改景和甲辰十二月廢業弟成字休炳立爲明帝改永光至乙巳改泰始在位八年壬子廢帝立明帝子昱在位五年改元徽至丁巳順帝準立二年受禪齊昱弟改曻明年",
    "齊高帝": "己未年立改建元年在位五年都建康名道成至甲子武帝頤立高帝長子改永明至乙卯有石重數十斛從海浮入江取以獻帝而爲佛坐高三尺餘至戊辰祇園寺僧得三果己巳六月東陽獻六眼龜腹下有字又禪靈寺刹上放光至甲戌改隆昌七月帝崩太子綽立十日綽弟新安王昭立十二月昭叔立名鸞乙亥立改延熙元年至己卯東昏候寶立改永泰又庚辰改永元至辛巳改中興南康王寶嗣立禪梁",
    "梁武帝衍": "改天監元年在位四十八年都建康壬午年立至庚子改普通丁未改大通乙卯改大同丁卯改泰清至戊辰候景背魏奔梁梁武封爲河南王至己已候景作逆五月武帝崩簡文帝立景爲丞相總持萬機庚午改大寶辛未改天正景廢帝立棟改元太始景弒棟自立改承聖元年湘東在江陵卽帝位改元天正武陵在蜀卽位又改元益州刺史泰王簫撝降送入長安至甲戌十一月江陵地入岳陽是爲後梁附庸國也乙亥三月送梁國圖藉墳典來長安梁盡景滅",
    "陳霸先立": "承梁末都建康改元永定在位四年至庚辰蒨立改元天嘉在位六年至丙戌頊立改天康己丑改太建在位十四年至癸卯頊子叔立改元至德元得四年矣",
    "大隋皇帝": "隋自陳辛丑改元開皇至庚申二十年辛酉改仁壽正月一日改得四年改大業煬帝立得十三年改義寧二年三月煬帝崩戊寅年唐祖立改武德年",
    "吳主孫氏": "前魏壬寅歲立名權字仲謀在位二十八年都建業號黃武元年諡太皇帝至己酉改黃龍壬子改嘉禾戊午改赤烏至壬戌立太子和至丁卯康僧會感舍利至己巳廢和立亮爲太子至辛未改太元年丙子改太平三年壬申年權崩九月休立爲景帝改永安至甲申体薨七月皓立改元興元次甘露又寶鼎至己丑改建衡至壬辰改鳳凰乙未改天冊天璽天紀三改至庚子爲晉將王濬所滅入洛封皓爲歸命侯凡獲四州三郡三百一十三縣五十二萬戶三百四十萬口兵士三萬二千人矣",
    "符秦皇帝": "都長安改皇始元年卽東晉穆帝𨈭永和十年甲寅歲在位五年至己未帝生立健子改壽光元年至辛酉帝永固生從兄改永興元年癸亥改甘露己巳改建元至九年丁丑太史奏有德星現外國分野當有聖人入輔帝遣符丕將十萬衆攻晉襄陽取彌天釋道安至庚寅符丕立改大安辛卯符登立改太初得七年符崇立爲乾歸所滅四十四年",
    "姚秦帝萇": "稱建初元年改長安爲常安而都之東晉孝武帝太元十一年丙戌立帝位也在位八年至甲午萇子興立稱皇初元年至戊戌改弘始三年春廟庭樹生連理冬羅什至十一年終焚舌不壞十八年帝崩丙辰帝泓立興子改永和得二年爲晉將劉裕所滅凡二十二年",
    "國仁建義": "東晉孝武帝泰元十二年丁亥國仁立稱建義元年都穴得三年乾皈立稱太初元得十三年爲姚興所滅封皈義侯",
    "留姚立": "東晉安帝永始元年癸卯立徙都金城稱更始元年得九年吒盤立改永康得十七年慕未立改永弘元年至二年爲夏赫連所滅入魏凡四十四年",
    "魏道武帝": "東晉孝武帝泰元二十一年丙申元氏立稱皇始元年都中山改天興六年後改天陽二年改明元立改永興五年改神瑞二年改泰常七年太武帝立改始光二年立道壇四年改神嘉有晝昏星現竟日四年州鎮悉立道觀置生各一百人至壬申改延和乙亥太延元五年太武親西征庚辰太平真君元七年丙戌破滅三寶十一年庚寅誅崔皓辛卯改正平壬辰文成立改興安元重立佛寺又改興光太安至庚子改正平至壬寅昭玄曇曜忻立三寶再立北臺立石窟寺丙午獻文立改天安又皇興至辛亥孝文立改廷興吉夜爲僧正丙辰改承明年北臺有百餘寺僧尼二千餘人四方諸寺六千四百七十八所僧尼七萬七千二百五十八人見魏史丁巳改泰和十二年冀州送九尾狐大赦十七年都改洛十九年大赦制冠章服定四海立門第頒律令正音樂改拓跋爲元姓修禮樂至庚辰宣武立孝文子改景明元年至甲申改正始戊子改元平壬辰改延昌至丙申孝明立宣武子改熙平至戊戌改神龜太后胡氏秉政庚子改正光乙巳改孝昌至庚戌廣陵王立改普泰元年壬子平陽王立改永熙是爲武帝",
    "北涼蒙遜": "東晉安帝隆安元年丁酉沮渠氏字蒙遜立姑臧爲都改元神璽二年己亥永初十三年改玄始得一十四年丙寅改承玄元年二年改義和三年虔立遜子稱永和得九年爲魏所滅涼立凡四十三年矣",
    "西魏宇文": "梁大同元年周太祖宇文黑泰立爲西魏乙卯改大統元二年四月甘露降秋穀不熟民飢死者半四年納茹茹皇后至十年正月詔寬刑罰廣學業敦禮教斷草書去文存質十五年詔下依古禮男女異路十七年壬申廢帝立稱前元元二年命大將軍魏安公伐蜀益州刺史秦王蕭僞降甲戌齊王廓立十月命桂國公稱後元元年罰江陵殺東王西魏盡",
    "齊祖高歡": "梁大通六年甲寅歲齊太祖高歡別立清河王子元善見爲主從都大鄴是爲西魏至戊午改元象己未改興和總計天下僧尼大數二百萬矣二萬有餘寺癸亥改武定十年東魏禪高齊至庚午立北齊文宣帝洋歡第二子改天保元年至庚辰改乾明至正月洋子立名殷八月洋弟立演也改大寧元演薨弟湛立改清河元三年湛子緯立改天統元至庚寅改武平丙申改隆化緯子恆立改永元爲周所滅封溫國公",
    "文王相異": "三寶錄云姬昌母姒夢大人生龍顏虎肩身長一丈胸有四乳國濱西戎政被東漸赤雀降祉葬枯骨天下歸服故夫子云文王之化德美哉不動而化",
    "禹得神符": "弘明集云禹治水至牧德山見神人謂曰勞乎禹知是神再拜請誨曰我有靈寶玉符可役龍鬼功畢藏之禹受功竟藏洞庭苞山又吳王闔閭龍威文人德之問孔子夫子○○謂說一何道門稱赤鳥銜來非也",
    "太宰問聖": "正理云昔商太宰問孔丘曰夫子聖人歟孔子曰丘博識強記非聖人也又曰三王聖人歟曰三王善用智勇聖非丘所知又曰五帝聖人歟曰五帝善用仁信聖非丘所知又問三皇聖人歟曰三皇善用時聖亦非丘所知太宰大駭曰然則孰爲聖人乎夫子動容而對曰西方之人有聖者焉不治而不亂不言而自信不化而自行蕩蕩乎民無能名焉若三皇五帝是大聖孔丘豈容隱而不說便有匿聖之僭以此校量推佛爲大聖",
    "魏主多能": "辯正論云魏世宗武帝恪於式乾殿爲僧大臣等講維摩經也喜怒不形雅愛經史尤長釋義德格陰陽明並日月孝文手不釋卷覽之便講愛奇好事情如飢渴善談莊老尤敦釋教才藻富瞻文章百篇太后忌日每哭陵左絕膳三日哭不輟聲於鄴下造安養寺",
    "隋帝重興": "文皇帝堅後魏十年六月生同州般若尼寺神尼之房赤光滿室紫氣屬天四隣望之如蓋樓閣等其寺竇建德廢後重修爲大興國寺受菩薩戒葬舍利",
    "大唐太宗": "自天皇九紀已來五十二戰之後一百二十五代一千三百五十九世一千一十二萬二千一百二十七年仗鉞臨戎未有如我太宗之用兵也稟太易太初之氣資天皇天帝之靈啟高陽基搆重華業龍顏鳳臆日角月懸河目海口豐上兌下善射能書七德俱美總戎之略自古無之矣",
    "則天金輪": "華嚴經序云天冊金輪皇帝云但朕曩劫植因叨承佛記金仙降旨大雲之偈先彰玉扆披祥寶雨之文後及加以積善餘慶俯集微躬地年天成等",
    "隋主受戒": "續高僧傳云隋主禮顗禪師傳香在手而目下淚斯亦德動人心自作願文受菩薩戒師終之日留犀角如意蓮花香爐遺書七紙語門人曰臨終聞鐘磬增其善念哭與衣服不得作也及諸威儀等",
    "大武皇帝": "唐高祖纂堯居晉契武基周雲起龍騰撫期命世協一匡以興運因九合而樂推發自參墟克定京室市俗之規已布約法之教便申井集五星化覃四表地紐還正天維重張自西自東遠安邇肅也",
    "大唐世祖": "開元祠部式云五世祖元皇帝五月二十四日忌貞皇后獨孤氏三月六日忌六世祖景皇帝丙九月十九日忌景烈皇后梁氏五月七日忌七世祖皇帝光天賜九月八日忌光懿皇后賈氏九月九日忌八世祖宣皇帝熙十二月十三日忌宣莊皇后張氏六月三日忌在位陵號國忌諱帝號年號后號后忌異事反亂",
    "唐高祖": "元帝第七子神堯大聖光孝皇帝浼隋義寧二年戊寅三月隋帝崩五月十二日改武德號唐在位九年爲太上皇七十二崩五月六日忌獻陵三原縣己卯李通反辛巳孝伯藥奏鑄開通錢甲申輔公裕丹陽反三月二十日生大穆順聖孝皇后竇氏正月二日忌武德戊寅改",
    "太宗皇帝": "高祖第二子八月九日生貞觀年文武大聖廣孝皇帝名世民五月六日忌昭陵醴泉縣在位二十四年五月十二日崩丁亥年正月一日改爲貞觀戊子葬隋主在揚州西十里給十戶己丑奘法師去西域辛卯齊川臨邑進五色鸚鵡癸巳彗星見乙未康居國進師子乙未五月上皇崩庚子黃河清辛酉文城公主歸土蕃癸卯奘法師迴甲辰雍州進三足烏乙巳東宮生芝草丙午伐遼東張亮己酉太宗崩其年太子立諸州寺院各度僧尼三十人文德順聖皇后長孫氏六月二十一日忌也",
    "高宗": "太宗第九子六月一日生貞觀二十四年庚戊五月改爲永徽皇天大聖大弘孝皇帝治在位二十五年五十五崩乾陵奉天縣辛亥定五經義癸丑築長城甲寅陳石等睦州反將軍蘇定伐之丙辰改顯慶丁巳洛京米一斗八文麵三文己未太白入南斗庚申破百濟國辛酉十二月改龍朔二月三十日生相王甲子十二月改麟德丙寅改乾封丁卯十二月楊州永德寺佛動戊辰總管劉仁範破得高麗十二月改總章己巳黃河水作血色英公破遼東庚午改咸亭癸酉四月十四日白虹貫日地動甲戌改上元八月十五丙子改儀鳳帝崩米每斗三文麵二文則天順聖皇后武氏十一月二十六日忌也",
    "大行": "丁丑十二月二十九日初夜見月湖州置儀大橋己卯改調露庚辰八月三日改永隆辛巳改開曜大行崩壬午二月改永淳十二月天下寺院度僧尼各五人癸未十二月改弘道甲申二月改嗣聖七月改文明九月改光宅十月改垂拱乙酉讓位與母",
    "則天": "丙戌立在位二十一年八十三崩十一月二十六日忌乾陵開龍門天下置大雲寺東都造明堂殿鑄金鐘后土妻韋述武氏無諱丁亥洛州水中得方石銘云大聖母臨人永昌帝業大赦天下戊子改垂拱五年造明堂殿正月改永昌己丑十二月改載初庚寅改天授九月二十日地上生毛辛卯則天牙生髮白其年置大雲寺壬辰四月改如意九月改長壽天火明堂殿甲午五月改延載乙未五月改證聖九月改天冊萬歲丙申四月改萬歲通天丁酉九月改神功戊戌改聖曆庚子五月改久觀辛丑正月改大定七月地大動十一月改長安壬寅九月一日未時天暗至夜始明甲辰十二月則天崩雪深七尺乙巳正月一日改神龍盧陵卽位天下度僧尼道士",
    "中宗孝和": "皇帝高宗第四子五月十日生又云大聖大愍孝皇帝顯在位五年五十六崩六月二日忌定陵富平縣丁未改景龍庚戌六月三日崩遺制改唐景隆太后臨朝六月二十一日殺韋后等二十四日相王卽位改爲景雲和思順聖皇后趙氏四月七日忌皇后衣箱中五色雲現內外五品妻加邑號等",
    "睿宗": "玄真大聖大光孝皇帝高宗第八子九月十四日生名日庚戌七月二十四日改景雲辛亥四月二十日雹子下至二十七日又下如彈丸壬子正月十九日改大極至五月改延和至八月改先天相王讓位癸丑六月三日殺太平公主并殺逆賊竇懷貞等一十四人玄宗十二月七日改開元睿宗五十五崩三年爲太上皇六月二十一日忌橋陵奉先縣封少帝爲襄王先天元立隆基爲太子皇后昭武儀氏正月二日忌",
    "玄宗": "至道大聖大明孝皇帝隆基睿宗第二子九月三日生丁巳勑□□□□□□□太水正月二十四日地動戊寅開元二十六年□□□□身五臺諸寺圖畫放光壬午正月一日改天寶改州爲郡天下置開元寺開元觀乙未十一月安祿山反丙申十二月改至德元年進千歲老人兼張果老珊夫子爲文宣王米每斗三文麵一斗論分在位四十五年兼爲上皇七十七崩秦陵奉先縣元獻皇后王氏十二月二十二日忌",
    "肅宗": "玄宗第二子九月三日生至德年丁酉少帝登位己亥鑄乾元錢一文當百庚子改上元壬寅太上崩帝亦崩三月改寶應文明武德大聖大明孝皇帝亨四月八日忌建隆醴泉縣在位七年五十二崩章聖皇后吳氏正月二十三日忌弟太公爲武成王劉庶反矣",
    "代宗": "肅宗長子正月七日生睿文孝武皇帝不豫五月十一日忌元陵昌平縣在位十七年五十四崩癸卯立甲辰廣德二年六月河清乙巳二月改永泰丙午十二月改太曆丁未五更後石皷鳴十一月楚州僧鑄佛被殺不傷睿真皇后沈氏正月十九日忌",
    "德宗": "代宗長子四月九日生神武孝文皇帝适在位二十五年六十五崩庚申大曆十五年正月改建中壬戌置權酒及稅商人加鹽鐵錢等癸亥七月二十七日申時西南五色雲現其年又稅屋宇間架甲子正月一日改興元乙丑正月改貞元戊寅十四年黃河清乙酉二十一年正月二十三日崩崇陵雲楊縣昭德皇后王氏十一月七日忌進九尾狐毛人現吳少誠朱泚反",
    "順宗": "德宗長子八月四日生永貞至道大聖大孝皇帝誦在位一年乙酉正月二十三日登位丙戌正月十九日崩豐陵富平縣四十六崩南皇后王氏三月四日忌無反亂傳位與太子爲上皇矣",
    "憲宗": "順宗長子二月四日生昭文章武大聖孝皇帝弘在位十五年丙戌正月二十二日改元和八年新羅進龍馬四十二崩正月二十七日忌景陵奉先縣宣懿皇后韋氏正月二十七日忌大水鵲巢忽平地破吳元濟李師道王成宗李錡反",
    "穆宗": "憲宗長子恆在位五年三十崩正月二十二日忌光陵奉先縣長慶年恭僖皇后王氏正月十二日忌大和公主出陵太旱無反亂矣",
    "敬宗": "穆宗長子六月九日生睿武昭愍孝皇帝湛在位三年十八崩十二月八日忌莊陵三原縣年曆貞憲皇后蕭氏四月十五日忌玄元皇帝現太清宮張韶反",
    "文宗": "穆宗第二子二月十二日生元聖昭憲皇帝昂正月四日忌帝陵富平縣在位十六年三十二崩年大和開成蝗虫下宰相王涯鄭注李訓賈餗舒元輿等反並伏誅",
    "武宗": "穆宗第五子六月十一日生王道昭肅孝皇帝炎三月二十三日忌端陵三原縣在位六年三十四崩年會昌毀天下佛寺制仙樓誅元復等",
    "宣宗": "憲宗第四子聖武憲文孝皇帝諶八月十日忌貞陵雲陽縣在位十四年五十二崩六月二十三日生大中年元昭皇后晁氏十二月十九日忌重立佛寺浙東仇甫反",
    "懿宗": "宣宗長子十一月十四日生昭聖恭惠孝皇帝漼七月十八日忌簡陵富平縣在位十五年三十四崩咸通年蝗虫大下西川天王現泗州和尚現龐勛反",
    "僖宗": "懿宗長子五月八日生聖神聰睿仁哲孝文皇帝儇二月六日忌靖陵西安縣在位十六年乾符廣明中和光啟文德龍紀上都米斗四十貫文人相食淮南米五十貫文一斗黃巢陷鬬在京三年至兗州東死矣",
    "襄宗": "懿宗第二子三月二十二日生聖文睿德光武弘孝皇帝在位一十七年大順景福乾寧光化天復大祐駕幸石門鳳翔後却歸東都",
    "齊宣殺稠": "續高僧傳云齊宣帝有人奏言稠倨傲帝欲入山自殺於稠稠知於路次迎帝帝曰師何在曰此日恐血汚寺帝下車扶師悔過稠不受帝曰弟子身負師遍天下未可謝過稠與帝同車歸寺矣",
    "勝光太子": "雜事律二十三云勝光太子是王異母弟生名曰哥羅有曰於王樓下過內人以花鬘擲打在於肩上太臣知佞王令截其手足阿難知白佛佛令取手足如舊安之佛自誓曰吾是三界大師四生慈父真實不虛令其如舊依願矣",
    "辟羅問法": "辟羅經云天王太子辟羅飛到佛所問佛曰善惡如何佛言如行善惡猶其影響報應也",
    "大拏好施": "須大拏經云波葉王子好行布施盡父王庫藏及施大象與敵國怨王父王怒貶出在檀特山與妻一兒一女結草爲庵山中修道兒隨自己女隨其母後被貧婆羅門乞兒女爲奴婢與之無恡也",
    "太子被擯": "本行經云鬱摩王第一夫人生一太子名曰長生頑薄醜陋衆人所惡第二夫人有其四子並有威德聰明神武一切所敬第一夫人念曰我子雖長才不及物我當云何固子基業遂白於王我心劬勞實兼家國王之四子並有威德民若懷皈一旦競逐大國之位翻爲他有王納其言遂擯四子至雪山北立第四弟爲君釋迦之姓起此也",
    "施身治病": "般若論云月光太子見癩病人求救乃與象馬衣服問醫曰當何藥治曰得從生不嗔人血體塗之乃愈太子聞之吾卽是藥乃皆爲辨之",
    "清淨無欲": "增一經云清淨太子年三十不行世欲王曰此子如嗣國位如何遂令美女惑之皆不能亂時有婬女爲王曰我能惑之卽令婬女夜至太子寢殿門哭太子心慈問曰何爲曰我悕令入門復哭曰寒乃至昇床被惑等",
    "生卽能語": "異相云能施太子生而能語曰如父有物我欲布施人皆恠異卽施諸物乃至長立入海求珠能雨衆寶施一切也又爲醫師恨不能救一切後生天中爲王等卽佛因中修施波羅蜜多時",
    "增福多福": "要集云有王名增福子名多福子事佛王事外道欲鬬師勝外道射鹿五百佛令弟子取神五色令鹿飛騰現光王乃生信",
    "生卽有威": "無量義經云王子初生一歲二歲雖不能治國已爲臣所宗敬故曰王子雖小不輕",
    "請講般若": "弘明集云梁昭明太子請武帝講般若前後四表並有答詔文廣不錄",
    "善伏捨命": "華嚴經云佛昔因中爲善伏太子見獄中罪人諫王願放王曰國法如何太子曰自以命伏此事難也",
    "牛護無姤": "根本雜事二十三猛光王太子牛護王欲知子有智可治國無令七日知國賞罸皆中然有私通男女見乃問之曰相愛否曰相愛令不得障王知曰子可無姤令人與彼妻命牛護見睡垂手床邊牛護乃爲徐舉其手恐驚睡也",
    "精進燒身": "大集經云精進王子名師子見寶聚佛時見佛入滅乃亦燒身供養彼佛",
    "月蓋供養": "維摩經云月蓋王子供養藥王如來五刧四事無乏復自思惟其更勝者空中聲曰發心求佛又云若在王子中尊示其忠孝又般若論云王三子父求他人欲已太子不可得也",
    "佛光太子": "慈恩傳第九云高宗請三藏入內安福殿凝陰院之西閣供養仍彼翻譯或二旬三旬一出冬十月中宮在難皈依三寶請法師加護正月一日皇后施納袈裟一并雜物數十件感赤雀現三藏尋有表駕太子生光殿盈滿故號佛光王子帝勑仍許出家",
    "帝釋太子": "法苑云帝釋有二太子一名㫋檀二名修羅是忉利天二大將在三十三天左右而住充其總領四天王",
    "薩埵捨身": "金光明經過去有王名摩訶羅陀常行善法有三王子殊特第一小者摩訶薩埵捨身飼虎卽超其劫疾成佛道",
    "株杌端正": "賢愚經云有王無子夫人等求天帝釋天令取藥蘇煎令服之皆生太子唯大夫人不信後見生子然肯服之生子以初不信形如株杌其貌極醜遂以爲名大有威德降伏諸國後見天帝得珠在頂乃卽端正也",
    "兩處作樂": "出曜經云祇頭太子父王出戰樓上作樂父王不喜喚令殺之尋生天上天女作樂迎之人中綵女猶自作樂兩處受福故佛偈云此喜彼亦喜福行二二俱喜彼喜彼樂報見行清淨",
    "臣有三種": "瑜伽論云一有忠信無伎能末也二有忠伎能無智惠次也三具有忠信伎能智上也俱無何也",
    "王委四恩": "莊嚴論云一入王宮禁二見王妙寶三祕王密語四在賞賜王不疑者上也",
    "情無二心": "道地經云王選一臣專心不二者令持油鉢行至林所路有多難或象馬雷雨風火軍美女等心不二故油不出也以怖死故如比丘修行不見六境爲無常怖",
    "腰懸七印": "長阿含經云昔有一王名爲地主太子名曰慈悲大臣主國事者名曰典尊有子名炎鬚後慈悲爲君炎鬚爲臣令知國事王有六子分爲六國炎鬚皆佐爲相遂腰懸七印又教七居士皆示如梵天",
    "道合同處": "根本雜事云猛光王陳敗見耕夫而匄食耕者見異令妻將歸供事令如我無異王後歸國取耕者分國共治如父子飲食同處也",
    "諳練宗族": "中阿含經云如王有宗正鄉諳練宗族如比丘等有四聖種也",
    "增養大志": "根本雜事二十二云得叉國圓勝大王欲伐嗢逝尼國猛光大王遂發四兵與猛光交戰猛光陳敗軍馬而走見耕田夫有其大志遂下馬共語夫曰猛光戰敗臣伏何安我若佐之以長繩繫圓勝項獻上猛光耕夫亦不識是君令妻將飯供養圓勝又被渴沙國軍侵其國求和而退猛光王知辭耕夫歸國日入城來訪多馬家耕夫後因節會入城訪多馬家門人引見王王令夫妻俱受快樂令諸臣率俸養之遂名增養後大臣乃至家人皆爲耕者多不禮從王皆爲調策爲第一大臣",
    "大藥智臣": "雜事律云重興王所有國邑皆屬六臣王唯宮闕而已乃感天神告王曰圓滿城中有滿財居士將生其子名曰大藥可爲其臣王依神告後果得之遍收六邑皆屬於王以六大國暴虐六邑不從大藥至卽皆順伏削降虐制別創新科彝倫協敘小大無怨咸歌再造共喜來蘇賑給貧窮撫恤孤寡猶如父母各生慈念國內人衆悉皆雲集衛從大王俱至城所聲聞隣國王卽以女聘其大藥雖蒙賞愛無嬌恣心等後王集諸臣共議密事大藥曰密事臣不可議王曰父母妻子朋友曰皆不可王當自驗後大藥將王孔雀藏之以餘孔雀令對妻殺爲羹食之妻以夫故忍而不言後取餘女謂王宮人語妻勿傳妻爲姤故乃便告王王知怒責大藥曰皆非王有密事勿言妻自驗也",
    "臣有五過": "虛空藏菩薩經云一劫三寶物二破村邑聚落三謗正法四令僧歸俗五造無間業",
    "佯狂救君": "根本律二十三云出光王爲木象內安人捉去智藥佯狂名爲春花取象糞爲丸尿爲飲却偷君還國并彼女",
    "無益於主": "薩遮尼乾子經云臣不憂國但求利己或縱忿以害公受貨而欺上冒受王祿捨公念私上品無益矣",
    "六正奉上": "辯正論云進善舉賢恭上整顛明察法律辭祿讓賜也",
    "三利及人": "正法正治論云一無自利又無利人下士二有自利或有利人中士三自利利人名爲上士",
    "王臣有報": "婆沙一百五十輪主有主藏主兵臣等何業所感答以前生孝敬父母師長隨順不逆其教所感如是也",
    "祿自於何": "經音義云上古未耕人皆獵獸鹿而食後人作王而民耕植君以物等代之今祿如神祇之福",
    "忠無自守": "般若論云何用獨其身自守無事世亂而不理念人急而不救",
    "忠臣昏亂": "老子云正令不行上下相怨邪僻爭權乃有忠臣匡救其君此言天下太平不知仁義無欲不知廉潔大道之君如日之盛星光不見",
    "葛亮顏雍": "廣弘明云諸葛亮受三郡賞庫無尺絹顏雍拜萬戶侯家人不知謝安敗符堅百萬之師言不改容佛捨四州如唾亦不可比",
    "名臣難得": "廣弘明云周號多士亂臣十人唐虞之盛元凱二八孔門三千並海內翹秀蘭桂揀充四科數不盈十伯牛疾困六極商也慳恡賜也貨植予也難雕由也凶悖求也聚聚任不稱職仲弓雖騂出於犂色",
    "江淹遂古": "弘明集云梁侍中江淹製遂古篇廣明佛理淹六歲能屬文爲詩最長有遠識年二十以五經授宋諸王待以客禮年在十三時負薪養母梁朝六遷侍中後夢郭璞索筆與之後爲文退也",
    "趙正能歌": "高僧傳云符堅寵鮮○墮於正事趙正爲黃門侍郎忠直有文重於釋典上昏正歌而刺之昔聞孟津河千里作一曲此水本自清是誰攪令濁堅動容曰是朕也又歌曰北園有一棗布葉垂重陰外雖多棗刺內實懷赤心帝喜非君誰也",
    "裴寂別供": "續高僧傳云唐左僕射魏國公裴寂挺生不世器璉宏深第中別院置僧住所邀延一衆供養",
    "光祿家訓": "北齊光祿顏之推造家訓皈心篇集三世之事信而有徵家素皈心勿輕慢也其間妙旨具諸經論不復於此少能讚述矣",
    "常景製碑": "弘明云魏中書舍人常景河內人敏學博識知名海內大和十九年高祖擢爲修史律○士定律十篇官至中書舍人黃門侍郎祕書監幽州刺史居室貧儉事若農家唯有經史盈車文集百卷勑曾令造同泰寺碑文",
    "姚嵩慕法": "百論序云大秦司隸校尉安城候姚嵩風韻清舒冲心簡勝博涉內外理思兼通於弘始六年等譯",
    "傅繹超羣": "辯正論云陳東宮舍人傳繹學侔王鄭才比謝陸備閑三教深解一乘拔萃超羣海內推揖等",
    "智臣先陀": "涅𢪧經云一名四實鹽器水馬有一智臣善會四義王若欲洒洗要先陀婆臣卽奉水食索奉鹽食訖欲飲漿奉器欲出索先陀婆卽奉馬智臣也",
    "忠信獲罪": "律云有淨信居士無子養鄰家一子後妻又生一子因出有蛇有毒入室養子恐螫其弟尋殺之止自塗口父至見爲殺小兒以杖殺養子後見小兒方知是誤",
    "仙有八種": "萬行首楞嚴經云一服餌堅固地行仙塗藥圓成飛行仙金石堅固游行仙動止堅固通行仙咒禁堅固道行仙思念堅固照行仙交通堅固精行仙變化堅固絕行仙此皆有神通",
    "功能制日": "六度經云二仙在山修道一仙夜出誤踏仙首彼曰踏我首明朝日出頭破七分仙曰我今誤踏且器物相聚猶有相犯豈况人乎汝誓太重我頭如何仙便制曰令五日不出國王羣臣恠而知之來求二仙仙令彼以泥封其頭日出乃列七分免也",
    "失念發狂": "般若論云五百仙人在雪山修道聞㼼陀羅女入池澡浴而奏妙歌心生欲染失念發狂退神通聲色也",
    "騎頸被辱": "要集云有鹿足仙人頭有一角兩足如鹿母本鹿也因雨失足倒地人皆笑之仙怒復恥咒天不雨經十二年君臣設計以婬女惑之乃至後騎仙人頸失通八城等",
    "詐稱不食": "異相云有仙詐稱不食五穀舉國重之唯太子不信曰人以五穀爲命乃以藥薰花仙來乃獻仙人嗅花乃吐出食",
    "接足生染": "般若論云鬱頭藍子以得五通常乘空人宮受王供養王常接足迎之令坐自下飲食王後因出令夫人如常接足供養仙因觸手生染便無神通不能乘空乃誑徒行令人供養乃至寒林重習定法水陸禽獸相亂令定不成乃願爲飛狸食彼之類",
    "學業從仙": "處胎經云清明城北大雪山南仙人師徒五百菩薩因中曾爲弟子最小聰明誦習業成須報其恩辭師下山欲其物等將報師恩師惜不許下山曰我有餘法爲日月行度星辰災恠汝當未閑仙子又住受之皆善前後三辭無藝可留乃放下山仙人旣到聚落遇其大會祠天求一女壻如藝優者與金銀錢各五百金杖澡罐各一仙人至與上座婆羅門論義得勝獲寶及女其上座卽天受也乃與佛爲怨",
    "仙樹誤人": "異相云有人求仙欲至南國聞有仙河夜至一家寄宿主人翁問客欲往何所曰訪仙河翁曰我有仙樹意在誑之與我勤作令汝上樹成仙何用遠去其人乃止遂與勤作經其三年乃謂翁云欲曻仙樹翁指一樹令自上飛意令自死其人卽上以志感故尋卽飛空老翁見之亦尋上樹自墜而死",
    "大仙無犯": "大乘莊嚴經云魔王集兵欲惱壞佛兵將諫言昔淨德王忤羅悅大仙一國被禁不雨大旱况佛大仙得惱也",
    "仙人墮處": "莊嚴論云佛將成道下生時有辟支佛爲天告云佛將生矣辟支聞世有佛遂上虛空化火焚身墮下餘骨故名仙人墮處卽鹿苑也",
    "現爲眷屬": "不空𦋀索云持此真言者得諸明仙及風仙仙女仙男爲眷屬一時周遍遊大千界矣",
    "化令修善": "投身餓虎經云有五通仙人名曰勇猛與五百弟子在山修道化其國人悉令修善皆慕道法",
    "爲王說法": "法華經四云時有阿私仙來白於大王我有微妙法世間所希有乃至捨身而爲床座爲王方說妙法卽佛因中求法時也",
    "洗衣生鹿": "報恩經云波羅奈國聖遊山中有南北二窟各有仙人依之而住時南窟仙人詣水石上洗衣及足去後便有雌鹿求飲其水而乃懷孕十月滿足生一女子鹿產之法須得胎處仙人又至見女將皈女後長成爲王所納爲妃乃至足生蓮等",
    "青雀巢頂": "優婆塞戒經云有大仙人十三年中入定有青雀在頂安巢不搖動乃至禽成去也",
    "布髮淹泥": "般若論云摩納仙人見定光佛上七莖蓮華供養佛威德力變成花蓋路次有泥以自所著鹿皮衣覆之不遍乃以首髮布其泥上佛爲踏之得受記起劫等",
    "遇景失通": "處胎經云有五百仙人在山修道二十小劫聞佛出世空中飛往禮佛於王宮上過下見宮女於池內浴生染失通而墮於地",
    "神力不等": "寶篋經云梵興法欲二仙乘空過海法欲通劣羅刹女相留之聲而墮梵興救之方免",
    "失通無翼": "異相三十九云有仙人五百乘空過王宮上時王少年令宮人裸形作舞見便失通如鳥無羽尋墮於地",
    "忍辱被割": "俱舍云佛因中曾爲忍辱仙人在山修道被歌利王割截身體見誘宮人爲與說法等",
    "婬虎起欲": "異相三十九昔有仙人與㹀虎行欲生十二子又云有仙人有德帝釋頻來禮覲舍支夫人爲有他故隱身隨來帝釋臨至方見天帝令皈不從以蓮花莖打之夫人美言謝之仙人聞聲起染失通而退矣",
    "仙人被害": "百喻經云有父子與伴入山子至林被熊所害走至父所云有毛躭𣯶者傷我父持弓劍入林見仙人髮長尋卽害之",
    "雪山仙人": "根本雜事二十三云雪山中有五通仙居寂靜處茂林清池花菓繁實松風吹韵及好鳥和鳴彼有五百仙人依止而住也",
    "仙人被汚": "法苑云有五百仙人居須彌山半腹頂生王上天時象馬尿下汚諸仙人時卽共怒咒之令不得上王亦知之王以福力攝往御車同至上天",
    "神仙咒力": "涅槃經云摩羅延仙作海醎味及月增減阿竭多仙十二年令恆河停流瞿曇仙自化身爲天帝化天帝十二年爲羝羊及化釋身生千女根等耆免仙人一日飲四海水盡婆藪仙作自在天三目又經云儒童仙人或云摩納此云少端正",
    "求仙無益": "正理云求仙道者或負笈從師擔簦遠岳披蘿緝蕙鳥曳熊經金竈罕成玉華難覯凝髓化骨空致斯談",
    "東土諸仙": "弘明呼吸太一飡飲日月赤斧長生於服丹涓子飜飛於餌朮安期久視於松膏豐人輕舉於柏實",
    "劉安嵇叔": "弘明集云劉安準列仙傳白日上昇漢書云坐犯刑獄稽齊夜遭鍾會譖誅於都市事出晉書得仙靈",
    "方朔李充": "洞冥記漢武時東方朔小名曼倩父張夷字少平妻田氏女夷年二百歲顏如童子朔生三日田氏死景帝三年隣母拾養歲星也李充馮翊人自言三百歲荷草畚負五岳真圖而至帝禮待之亦號負圖先生",
    "孟岐郭瓊": "清河之逸人年可七百歲語及周初事了如目前周公曻壇上岐以手摩成王足周公以玉笏與之常執之每以衣袂拂拭笏厚也今銳折恆切桂葉食之聞帝好仙故來郭珪東郡人形貌醜劣而意度過人曾宿人家輒乞薪自照讀書晝臥目不閉行地無迹帝乃異之徵焉",
    "黃安董謁": "黃安代郡人爲代郡卒自云卑猥不獲人時年可八十顏如童子常服朱砂舉身皆赤冬不著裘坐一神龜二尺人問坐幾年云昔伏羲始造網罟獲此龜以授吾龜背以平此蟲畏日月之光二千歲一出頭此龜已見五出頭卽負龜以趍世人謂安萬歲董謁亦武帝臣",
    "外道六師": "淨名義抄云外道者理外生解之徒有其六師印土之首一斷見師名富蘭郍迦葉卽姓迦葉字富蘭那其人起邪見謂一切法斷滅性空亦無君臣父子忠孝之道滅以永無",
    "自然無因": "末伽離字拘賒梨母名其人起邪見爲一切衆生苦樂不因得之自然有耳",
    "不修自得": "山闍夜字也毘羅胝子母名其人爲道不須求經其生死劫數苦盡自得如轉縷丸於高山頂縷盡自止意取無因",
    "自行苦行": "阿耆多翅舍欽婆羅其人著故弊衣是以爲名拔髮臥棘五熱灸身以苦行爲道爲今身併受苦後身樂也",
    "不定有無": "迦羅鳩馱姓迦㫋延字迦羅鳩馱其人爲法不定有無亦有亦無",
    "常見無轉": "尼乾陀出家外道總名如佛法中沙門名也矣提子其母名其人爲罪福苦樂本有定因要當必受非行道所能斷也此六師佛前出世以此邪法化人故佛出世矣",
    "三德六句": "俱舍論云有外道此成劫初出立三德法爲勇塵暗雨際時生及其徒屬亦云雨衆計涅𢪧解脫等六句卽米齋仙人說六句法亦成劫初人立六句法爲實德業大有同異和合乃至食米齋故以爲名度五頂爲弟子後分九十六種等",
    "不蘭被打": "音悅經云有大長者四福俱至爲王封官採寶舡還生子象馬等請佛供養畢佛爲咒願一偈長者施佛千金有外道不蘭見佛得寶從佛乞偈佛知得禍故不與之三乞不止爲佛惜偈佛云汝不知時誦必被打須乞爲說所汝得者願常如此等外得此偈誦之後至長者家四禍併至爲誦此偈長者大怒被打欲死蓋不知時貪得",
    "世典盤特": "雜阿含云世典外道見盤特辭義鈍拙爲云我今欲與汝論義盤特云我常與國王大臣等論義况汝盲無目人外道云盲無目何殊特無語對飛身在空現大神通外云我不問汝通舍利弗在定觀見化身爲盤特從空而下問外道云汝是何人云我是男兒大丈夫云男兒與丈夫何別外道無合此卽弗怛羅辯才外道不及",
    "實意無恚": "長阿含經云實意居士見無恚外道爲自衆說我見佛時以破毀之如弄空瓶彼如老牛當在邊地靜處不敢近都聚佛知爲化於彼至無恙所說法悟解自慙語失",
    "行因自悟": "央掘經云昔拘留孫佛時末法之中有比丘得其好衣被賊劫奪將入山中裸形懸樹命終生天外道得通知彼生天爲因於此而乃斅之迷其因也又有比丘身有其瘡法須灰塗火灸乃至投岩臥棘五熱等皆斅之爲迷宿作業",
    "生子得道": "本行經云有居士婦雙生一兒一女其女相薄乞與外道彼得養之教諸經法旣成長已善能論義刀有外道少年相慕共爲立約不如者伏爲弟子女佯負墮卽爲弟子後旣相染乃有其姙夫云我外道法不宜有此乃與指環爲記若生是男持此相訪乃棄之而去後生是男乃至見佛得道",
    "畫佛禮足": "阿育王傳云王弟出家得無學果國內一村信邪一家畫其佛像與外道洗足設禮等王知殺之出勑如有得外道頭者賞金銀一枚王弟因病髮長被誤殺",
    "無因自然": "萬行首楞嚴經云外道前後見八萬劫事見人生死飛禽黑白自然亦非洗染名自然外道",
    "塗灰別衆": "慈恩傳云外道者理外生解之類然塗灰形別身體現肉脂消肉盡傴僂曲背髻髮自裹披樹皮衣手執瓶杖學四明論善知吉凶",
    "食糞臥棘": "智度論云我昔在外道五十五年但食牛糞裸形臥棘等",
    "行相殊異": "處胎經云外道修行或叉手翹足合掌隨日轉投岩赴火持鷄狗等戒投河入海皆迷宿作因也",
    "外道作逆": "西域記云戒日王五年設一大會供佛供僧寶臺金剛外道嫉之暗以火箭射之燒寺王令救之又雇刺客要路殺王不得王捉得刺客知是外道雇來卽殺首領餘者並放",
    "鬼辯惑人": "西域記云有外道被鬼依之垂幃對事無義不通馬鳴菩薩云此鬼辯也我當立義必不再取義云果如其言不能再述",
    "花面金色": "花面經云有外道弟子名云花面身如金色曾宿因中供養四人羅漢來亦曾爲君滅法今善解天文聰明智惠",
    "彌蘭無足": "六度經云彌蘭居士泛海舡破獨全旣至海岸次第到金銀琉璃七寶等城見四八十六三十二玉女等快樂不足後入鐵城受苦",
    "尼乾化身": "大薩遮尼乾子經云與八十千尼乾子作樂受佛化也蓋示跡耳",
    "三天三仙": "正理論云佛未出世時摩醯首羅天韋紉天大自在天三仙迦毘羅□□樓迦勤婆仙等行邪三寶以化世間",
    "鬬勝投河": "舍利問經曰云何如來常言不得殺衆生乃至蟻子而以臘月八日於舍衛國長水河邊與輸麗外道等鬪勝捔術逼以神力令墮生羞投河自死自視沒溺而不極救不亦殺乎方復告衆言輸麗持此惡法惑亂衆生前世善熟滅此惡身轉生善處不亦快乎我諸弟子當於此日故須設清淨水心亦清淨似結使人無有慈悲耶佛言大智政能爲諸未通者能問斯事要輸麗外道於無量世中積邪見誓障正法往昔燈明佛時我行菩薩行遇時人病我悉醫之時一梵志名云不旻自多能藝得病貢高不服我藥臨終求救云汝不能救也梵志云我今不能決勝負也我當來世負卽皈之爲汝弟子我讚善哉今值我也故須伏之",
    "九十六種": "有部律云六師各十五種弟子見各異故成九十六也",
    "提婆涅槃": "涅槃論云提婆菩薩依大乘論外道論明涅槃外道所說涅槃有二十種一小乘外道論師如燈風滅二方論師方生諸物人天地還入滅盡名涅盤三風仙論師能成壞也四韋陀論師說郍羅延天齋中生大蓮花生於梵天祖公梵天口中生婆羅門臂生刹帝利髀生毘舍兩脚生首陀等五伊賒那論師遍一切處遍一切生物命六裸七毘舍論師八苦行論師九女人養屬論師摩醯首羅作人女十行苦行論師十一淨郍論師十二摩陀論師十三尼乾子論師十四僧伽數論師一十四諦等法十五摩陀醯首羅身爲天地十六無因十七時散十八服水十九口刀二十安茶本從水起",
    "順世立義": "慈恩傳第四云三藏於那爛陀寺將赴鳥茶先有外道立義四十餘條懸於寺門云有能破者斬首謝之數日無人與論三藏令淨人取來毀破以足踏之外道大怒云汝是何人云我是大乘天外道素聞其名恥不與論法師令喚入將對戒賢及命諸德爲證共論徵其宗本云且如餔多外道及離繫髏鬘殊伽此四種形服不同僧伽勝論立義有別餘多之輩以灰塗身用爲修道遍體暗惡猶侵竈之猫狸離繫之徒則露質標奇拔髮爲德皮裂足皴狀如朽樹髏鬘之類以髏莊嚴陷枯磈磊若冢畔夜叉徵伽之流披服糞衣飲噉便穢腥臊臭惡如溷中狂豕等",
    "導以正路": "報恩經云導師者示涅槃徑導以正路得安隱樂又善友入海得盲導師至金沙中氣絕而死又維摩經云如海導師了達諸法深妙之義",
    "佛如導師": "法華經云時有一導師強識有智惠明了心決定在險濟衆難又云有四導師一名上行二名無邊行三名淨行四名安立行",
    "被殺祭海": "百喻經云商人入海須得導師又遇海隅有神須祭遂殺導師祭神衆迷失路人皆死盡如人出家入法須戒今皆破之",
    "逝之駃哉": "大集經云精進王見寶聚佛入滅傷佛導師入滅長逝一何駃哉世間黑暗",
    "日月大才": "寄歸傳云有大士名日月官是大才碩淨三藏自見問云藥之惡毒與境之毒何如云毒藥飡如苦毒境見便燒毒藥與毒境相去實成遙遠",
    "四姓之種": "婆沙云婆羅門者梵語此云淨志始自劫初成立之後有刹利種次又有人情厭居世樂在山林精修淨戒世號淨志因是立姓",
    "類多總說": "異相云諸婆羅門中各有奇異如檀胝迦饒災足禍達多在母胎母能論義如舍利弗鷄頭質身供佛誦偈得子頓刪若學射得妻以飲摩納奉佛道果得成跋坵多嗔死爲惡龍或有入定年過三百",
    "大樹已成": "異相四十一云有婆羅門入定經三百年土沒其身乃成大塚上生其樹極大衆人入山伐薪根連仙者尋乃出定云汝是何人云我是婆羅門入定三百年也汝等何忍稱婆羅門",
    "鵂鶹極醜": "須達拏經云鵂鶹國有一婆羅門其貌極醜具十二種不可具名四十娶妻其妻端正因去取水被年少笑之云與此醜人爲妻妻白其夫云與我奴婢無卽去耳夫云我貧如何乃聞須達拏太子現有兒女在山修行我試往乞可爲奴婢太子見乞悉皆乞與也",
    "見佛生慢": "長阿含十三摩晝婆羅門見佛生慢佛爲降之問卿姓何答云姓聲王佛言卽釋種奴也何以聲磨王者本釋種青衣生也昔有婆羅門與釋青衣通生一子生便能言是以得姓佛問是否婆羅門恥而不對金剛執杵欲繫其頭方可降伏",
    "梵天先祖": "瑜伽云稱四姓中上多爲清淨行也咒願吉凶學四衛陀論修祭祀法禁諸生命宗事梵天以爲先祖矣",
    "先尼善相": "智論云先尼婆羅門是山若舅善相見牧牛女乳糜有異相之云食此糜者當成其佛牧女於是獻太子也",
    "遠來乞頭": "報恩經云有婆羅門來乞大光明王頭臣等與七寶換之不得王捨頭與之大地爲震如是捨頭數經百十",
    "壽年七百": "慈恩傳云有婆羅門在庵沒羅林中年七百歲貌可三十有二侍者年亦一百三歲三藏就彼學中百論稱龍猛弟子",
    "求王被責": "慈恩云戒賢論師講瑜伽時有一婆羅門悲喜流淚問云何也云我三年前於觀音菩薩像前求爲國王菩薩責我言更三年聞瑜伽大論何用爲王也",
    "與舅論議": "般若論云長爪梵志舍利弗舅母懷舍利弗與舅論議舅便不如遂入山學十八種論後與佛論義立一切法不受被佛伏爲弟子也",
    "帝羅佛記": "長阿含十云佛告善宿比丘帝羅婆羅門却後七日腹脹命終葦索繫脚拽在冢間善宿不信往告帝羅令教省食帝羅因食蘿菔七日命終一如佛說拽在寒林爲起尸鬼",
    "責佛不揖": "中阿含云有梵志來責佛云天龍人來佛不起揖何也義極不可佛云吾若起者令他頭破七分",
    "鹿頭相骨": "增一經云佛與鹿頭梵志共到寒林佛將諸骸骨一一相之而問梵志汝知是男是女致死之因生在何處除入滅也",
    "令賊殺夫": "十誦律云有婆羅門婦令賊殺夫持衣共走至一大河賊云汝脫衣來我先渡過迴來取爾渡已不返婦喚渡我賊云惡婢汝夫不敬安能敬我乎",
    "梵志名城": "西域記云有城名波吒離子者昔有梵志聚徒數百依其林藪有一學生至而受業初諸人見戲爲婚姻至夜有一老翁攜女相與乃至如到仙境後生一子尋城居之欲別戀愛難故名波吒離子城也",
    "因杖呼山": "西域記云杖林山者昔因梵志將丈六竹竿來量於佛佛常出丈六因擲地而生林滿山故名也",
    "五熱之化": "華嚴經云善財求法遇大婆羅門五熱灸於身體投於山刃又遇鬻香善知一切香等以爲教化也",
    "種禾之憂": "六度經云時有梵志種禾欲熟至地大喜夜遇風雹一時皆盡家又喪女佛爲說不得避有五一指耗二捐弃三老四病五死此五不可避也",
    "爲婦盜果": "善見律云比丘不得在下與在高者說法昔因中波羅奈國有一居士其婦懷姙思菴羅果語其夫云我甚思此夫云今且非時唯王園合有乃夜入園至明得果未及下樹王入園與婆羅門食果說法王在高座盜果居士下樹責之言不合儀王恃尊貴賤法矣",
    "婆羅門相": "雜事律云婆羅門者手執淨瓶挂吉祥線身著鹿皮面塗三畫等",
    "貧富情異": "莊嚴論云竺叉國有一長者名伽拔吒先家大富爾後極貧宗親皆嫌不復與語後隨商人入大秦國厚獲金寶諸親聞皈各持香花在路迎逆不識拔吒見者共問吒云在後駞馬上者是諸親不見云無吒云諸親來者皆爲物來不爲吒也人皆大慙",
    "婦女同遊": "中阿含八云郁伽長者與婦女入園同遊作樂酒醉見佛乃醒佛爲授三皈戒成就八法一見佛酒醒二施大夫人三見四諦四禮比丘五心無高下六施八輩僧七得正信八有大智惠",
    "長者事行": "異相三十六云流水救魚樹提天福迦羅手能雨寶腹中出珠忽起客作得富音悅受先世之福鵂鶹飢遇樹神云難巨富不施",
    "滿賢悟道": "百緣經云滿賢居金地國乃常供養外道因其知友云此道非有佛道也乃爲說法功德遂焚香請佛佛與大衆現通往彼說法因是悟道",
    "貧人問道": "菩薩本行經云五百長者子設大施會有一貧人問云汝何所求答云求佛云佛者何也云佛者具諸功德諸惡永盡衆善普會貧人聞之亦發道意願求佛果等",
    "窮子倚門": "法花二云有大長者財富無量多有田宅金銀庫藏悉皆盈溢於其門內設大寶帳爾時窮子住立門側又云譬如長者有一大宅等",
    "樂善施金": "花首經云樂善長者供養法師當施金造寺設食供養無所恡惜",
    "跋提鐵網": "增一經云跋提長者至慳宅門七重上羅鐵網恐有求者飛鳥等目連迦葉爲欲化彼知根將熟乃從地中化出爲說五戒稱彼慳心受化也",
    "申日毀佛": "異相云申日長者被外道惑故毀佛欲害詐來請佛於其門內設大火坑食中安毒佛爲勑弟子無得先行先食佛至彼化爲花池受化生信等",
    "樹提天福": "樹提伽經云王忽殿前有異巾仙花而墜羣臣共賀樹提不拜云此是臣家萃花拭脚巾等王等不信請王看之王到見塯璃地爲水見婢爲夫人妻拜眼中淚下聞王火食烟氣凡是殿堂皆是七寶食飲化出王皈令四軍來奪見力士守門衆皆倒地乃至相將見佛佛云此是天福王力不可得奪",
    "多苦失牛": "別譯阿含云有長者失牛六日不獲見佛歎云佛無其苦我失牛田荒子惡女多欠債惡婦佛爲說因",
    "樹提生火": "涅槃經云占波城有大長者其婦懷姙六師記其是女佛記是男六師恐謬以藥殺母尸欲焚燒佛令耆域入火取之因號火生卽樹提伽",
    "問佛幻術": "涅槃經云吒羅長者問佛幻事佛若知幻是幻不疑不知非一切智佛曰汝知有屠人氣噓物屬皆死否云知汝應是屠人無對悟理",
    "忽起客作": "五分律云有一貧人客作見富家供佛私自念云我今貧窮昔因不施今又貧窮來世如何念已乃白主人云留己之一食擬殖福田後經時歲都請供佛後獲大富人號忽起長者",
    "須達造寺": "阿含經云須達多此云給孤獨好施孤貧爲佛造寺買祇陀園等又上生經云須達長者與三千優婆塞俱等",
    "淨名菩薩": "淨名經義抄梵語維摩詰此云淨名淨卽清淨體無垢染名卽名稱居廣嚴城資財無量奉持沙門清淨律行郍提之子大仙之孫母名離垢妻名金機男名善思女名月上過去成佛號金粟如來現居妙喜現爲長者助佛揚化度諸有緣乃至叱呵菩薩引小向大折挫聲聞等",
    "居士多種": "菩薩行經云有居財之士居家之士居法之士居朝之士居山之士釋摩訶男珍財無數多於王藏爲人慳貪不衣不食食卽閉門唯陳麁物等",
    "吉利救人": "異相四十三云有人犯罪王欲殺之見吉利求救吉利救之王云彼人犯法今欲救者汝家所有皆悉與我兼汝代死云可也欲殺時王手足自墮乃免",
    "慈氏業禪": "續高僧傳俗鮑居士名慈氏弱年背俗愛樂觀門修習禪定生不婚娶形無華飾依曇倫法師受學五十餘年七十五終矣",
    "居士還富": "有部百一羯磨四云師子居士愛施佛僧家業將盡佛知令集衆作白不許僧去居士後還富自至佛所願令僧至",
    "鑿齒送梨": "集異記云習鑿齒將梨數十送與安公安講次衆集安手自將梨分割散衆數無少剩又郗超送米千碩與遠法師齒與謝安書再二賞嘆符以十萬師伐襄陽得一人半矣",
    "高陽許詢": "地理誌云晉時高陽公許詢字玄度與沙門支遁等爲林下之友晉徵不就",
    "信士在家": "四輩經云在家五戒月持六齋慈愛六親奉敬三寶行四等心視諸有情如親不異可事聖賢及苾芻衆亦名近事",
    "須持五戒": "優婆塞戒經云當受五戒一不得盜二不殺生三不欲邪行四不妄語五不飲酒遊其屠肆婬女酒舍國王㫋陀羅皆不得親近",
    "馮袞信士": "續高僧傳云袞本冀州人通解經史被貢入臺私自念云玄素兩教頗曾諳練懷抱至於釋宗生來未信試往一觀正遇光法師上講因就而聽見僧衆威容整肅清辨驚人傷聞其晚遂乃畢命皈依云八歲能誦八十不行未救急也在光門下低頭斂氣常供廚隸日營粥飯奉僧旣了蕩滌凝澱溫煑自資微有香美便留後供夜宿竈下臥蒿半束明相未動粥熟不惟陰晴",
    "七不應近": "出曜經云一破戒二多嗔三無威儀四互相是非五互相鬬亂六貪著利養七聖凡被毀有如是七人法信士不應近也",
    "五須遠離": "大方等陀羅尼經云信士遠離謗方等經破戒比丘破戒俗士獵師常說比丘過者如是等類皆應遠離名爲信士",
    "仁賢幻術": "異相四十四云有仁賢幻士幻作講堂請佛及僧此爲試佛佛爲說法一切諸法皆如幻也信佛",
    "牟博理惑": "弘明集云蒼梧太守牟博造理惑論意在廣明佛教其人含玄妙爲酒漿翫五經爲琴簧無不覽覽無不通信重大乘棟梁三寶",
    "支亮智囊": "高僧傳云亮字紀明受學支謙博覽經藉莫不精究世間伎藝多所綜習遍學奧書通六國語爲人眼精白黃拜爲博士附東宮漢桓時語云支郎眼精黃支郎是智囊",
    "何充飯聖": "續高僧傳云東晉司空何充飯僧感聖僧來赴會飯畢舉衆皆見擲鉢騰空而去也",
    "嚴公不顛": "高僧傳云僞鄭郎將捨官出家在山修道睦州刺史嚴選瞿州刺史張綽鹿州刺史閭胤威州刺史李詢聞嚴出家故往尋之見在山險鳥獸驚人謂嚴云郎將顛耶何爲此住嚴云我顛欲醒君顛正發何由可救追逐聲色在於名利",
    "劉慎輕尹": "感通一云會稽新義鄉有許公岩地里誌云許珣與支道林爲友歷覽山水晉辟爲司馬不就劉慎爲丹陽尹有名於世數往造之歎云今見許公使我輕薄京尹也",
    "聶承道真": "大哀經序云晉元康元年七月九日竺法護與聶承遠子道真並博悉洽聞根性好古皆善梵語法護出經一百餘部多念筆受法護魏青龍中來幼而出家年將三十猶五戒而已身到天竺廣求同異所學書語三十六種手寫大哀經五十餘部皆悉梵文晉大始中來",
    "隱逸如何": "高僧傳云有問楊子雲李仲堪何如人答云隱不違親貞不斷俗天子不臣諸侯不友名爲中人也",
    "野人無名": "正理論云昔有無名野老不知何許人也未詳氏族住清溪萬仞之南紫蓋七盤之北居形勝山號膏腴門𣏞危峯簷臨碧澗忘憂長樂旣藿靡於閑庭荷蓋蓮衣亦紛紜於曲沼雲羅暫起影麗朝川霞錦方舒光含近日布護掃壇之卉爭列翠於中園葳蕤覆井之桐競垂陰於野院階繁倒柳門掛懸羅臥石似床久橫林下飛泉若雨每洒窻前松風將鶴唳俱哀春鳥共樵歌並韵實栖心之福地遁世之桃源余久承靈異始遂經過以己未之年仲夏之月擔簦策杖自遠造焉野老乃撫汲郡之鳴琴動蘇門之鼓吹因歌白雲之曲乍詠青山之篇其辭云元淑世位卑長鄉官情寡二頃且營田三錢聊飲馬懸峯白雲上住月青山下忠心欲有言未得忘言者",
    "仕合禮道": "孟子云君子務仕思播其道達義行仁待禮而動苟容干祿踰牆之女人之所賤故不爲也",
    "應禮之能": "趙簡子使王良與幸臣嬖奚御獵終日不獲一禽詭御非禮也射則獲十不依禮",
    "劉虬逸士": "高僧傳云劉虬爲襄陽令後爲郡丞年三十三遂拂衣捨官事佛餌松朮布衣草履茅室禮誦",
    "隱士無欺": "六度云菩薩爲隱士積德多學覩世潰濁隱不仕爲商人擔夫過水有鳥笑而復鳴云彼有白珠請殺我食其肉君取其珠菩薩云夫好取者不清商主云何也說鳥之語商主歎云真菩薩也",
    "營葬獲寶": "六度云菩薩昔爲貧人隱逸不仕常營輔有喪之家而得其寶遂皈地主乃妻與青衣兼及家財分與其半道士行其行高其德故致此",
    "牟子之學": "弘明云牟子蒼梧太守辟爲優文處士不就其官然好修經傳子史唯有神仙不死之書抑而不信爲虛誕靈帝崩天下亂之交州也",
    "然臂不起": "辯正論云梁傅大士隱於東陽郡鳥懸雙林寺隱現不定常有異香光明與梁武書說三品善及見武帝𭥧殿基坐不起有司舉之云法地若動一切不安然臂爲燈用穰梁禍太建元年夏右脇而臥入滅光彩香潔觀者發心造四十九論頌說金剛經義也彌勒化身",
    "太玄聞經": "感通三寶錄云永徽年中會稽處士張太玄於寺禮誦與沙門智悅連榻而半夜聞誦金剛經了了分明出門不見聖也",
    "道衡戲題": "高僧傳云隱士薛道衡住中條山學總玄儒多所該覽與曇相重因戲題壁云方圓動靜命曇延體之延應聲云方如方等城圓如智惠日動則識波浪靜則涅槃室道衡驚伏",
    "勝軍不憂": "慈恩傳云杖林山有勝軍法師博通內外三藏從受因明論滿胄戒日二王頻賞封邑再三不受云受人之祿憂人之憂今方救人生死之業不能爲他事故",
    "孝緒七錄": "廣弘明云梁朝阮孝緒述七錄內外書目卷數在傳一六藝二諸子三詩賦四兵書五術數六方伎七佛經從有文字後至夫子返魯後漢惠帝四年有太常太史博士延閣祕閣開獻書路置寫書官陳農求遺書天下劉向班固傅毅等典書四萬餘卷與裴文貞處士爲友謐號子野朝貴莫親名利無覩等",
    "楊珂慠臥": "高僧傳云佛圖澄有弟子云道進石虎爲云有楊珂者朕之民也十年徵不得朕自往看慠然而臥朕雖不得君臨四海可定夫而慠逸也",
    "麻襦似狂": "高僧傳云有異人共號麻襦在魏縣言語卓越狀如狂人縣官送之於虎澄預先爲虎云有非常人來勿殺果送到曰終一柱耳又弘明云陳留阮禹者爲其旻公作墓誌戴顒隱居北嶺宋江夏王入山詣之高臥牖下不與相見旻公在虎丘蕭昂守吳興過山禮謁不與相見",
    "木工繳父": "法苑云赤將子輿者黃帝時人不食五穀而飡百草花至堯時爲木工能集風雨上下在市門中賣繒繳因以爲名",
    "王嘉遇安": "字子平洛陽人形貌鄙陋似若不足乃滑稽好語笑不食五穀服氣人宗事之或問善惡隨而應答語亦可笑狀如調辭讖記後皆驗焉初在加眉谷中養徒苻堅徵不就欲南征問吉凶無言乘使者馬東行數百步落靴𭘪弃衣服奔馬而還以示壽春之敗安公不起嘉往彌時候疾安云世事如此行將及人相與去乎嘉云誠如所言師但前行㒒有小債未了不得俱去及姚萇得長安嘉在城內萇子苻堅登相持甚久萇乃問嘉善惡得登不云略得之乃怒斬嘉後子興方得登興字子略",
    "戴顒隱逸": "高僧傳云旻公云昔戴顒隱居北嶺宋江夏王入山詣之高臥牖下不與相見吾雖德薄請附戴公之事",
    "長壽博士": "中阿含七十云長壽王與梵摩達王共戰梵摩達王七度被擒而放後長壽王欺敵不備被梵摩王暗破其國與夫人走投地國改名博士以多能故",
    "仙人之學": "廣弘明云儀曹郎董謐服食修仙上元魏威武帝仙經十卷帝以置仙人博士立其仙方煑煉百藥封西山以供薪炭服之無驗太醫周澹苦其煎採之役乃密令妻貨其妻妾得以懼之乃請絕食後無靈乃止",
    "修曆博士": "正理論云隋姚長謙爲修歷博士學該內外善窮算術",
    "人物之本": "異相云此成劫初光音天下於海中澡浴洩精在水入於泥中遂生一卵開生一女九百九頭二十四臂皆捉武器其身青黑如須彌山又因水中浴故生一男兒",
    "次生一女": "又云其女生兒身四倍母九頭千眼九百九十九手八脚號曰修羅噉泥及藕又生一男千頭二千手臍中生花名梵天王又生八子乃生萬物",
    "四種有殊": "西域記云一刹利種共許王後二婆羅門卽情厭居家樂在山林等三吠奢四伐達羅卽肆農業四姓皆婚不雜亂婦人一嫁",
    "身有骨數": "增一云人身三百六十片毛孔九萬九千脈有五百筋有五百蟲有八萬戶",
    "一足極異": "正法念經云醯陀山有一州縱廣一百由旬有一足人飲食果根壽命五十歲樹葉爲衣住居樹下女人面貌如狗師子有其羽𦐂飛騰自在矣",
    "三時之行": "本行經云年少先行欲中年多求財老年修行建立一切若人年老□思少不行二事此是身怨亦名爲賊父王爲太子說辭矣",
    "二足之人": "毘曇論云有二種人一自足二他足自足者斷惑證聖他足濟他廣施等",
    "形異水居": "正法念經云人有多種在異國住或如牛師子猴狗駞頭",
    "耳爲衣服": "正法念經云迦尸國國中萬四千聚落城廣二由旬有人以耳爲衣穿其脣以珠莊嚴面如駞馬等",
    "飛人之戲": "央掘經云伸頭羅國懸人在空來往如飛爲戲",
    "化驢之術": "出曜經云有諸商人至於南海一人與咒術女人通欲皈被化爲驢同伴敏之求藥令免",
    "善行七法": "泥洹經云一觀人行道歡悅和同二共相曉悟講論善業三禁戒禮儀四俱與愛敬父母兄弟五親戚和穆各相承敬順六國內支提修治供養七奉持佛法親敬比丘也",
    "惡感百殃": "百緣經云有一比丘生便無手遍身是瘡佛言此人前生曾爲長者與其一人同其國邑皆是巨富情不相足遂於王所用物打壞此人致斯惡報",
    "人身鳥啄": "西域云那羅稽羅州人身鳥啄長及三尺餘無五穀只食椰子衣以皮毛巢居穴處矣",
    "八不可信": "罵意經云一貪嫉二妬害三嗔恚四輕薄五吏人六異心七怨家八女人皆不可信又云怨聚官水火虵利刀皆不可近近卽無益於人以此爲喻",
    "三愛下品": "根本雜事二十四云一愛他物二愛他敬三愛他苦下品人也",
    "人有七色": "長阿含云人有七種色金銀青黃赤黑紫等",
    "人化爲石": "慈恩傳云中印土贍波羅國地多林木野有象牧牛人牧其羣牛中有一牛不知去處日晚自來日日如是毛色充悅牧人恠異遂卽尋之入一石窟見有園林臺觀樹有異果金色其人將一果不噉至窟門被鬼奪之其人向口便吞腹大頭小出窟不得見人能言說其所以破窟欲出人變爲石",
    "趣有其九": "阿毘曇論云六趣更加菩薩緣覺聲聞爲九矣",
    "人名息忍": "婆沙論云人名止息爲六趣中能止息意故又止息煩惱之人者忍也於其中間能忍違順也",
    "人有八義": "立世阿毘曇云何故名人摩㝹沙此有八義一聰明二爲趣勝三意微細四覺五智惠增上六能別虛實七聖道正器聰惠所生也八多思慮故名人也",
    "王名立人": "新婆沙云問何故名未奴沙答云昔有王名曼馱多告諸人云欲有所作應先思惟諸衆聞之便能思察作諸工巧又造作增長又多嬌慢又能寂意又三事勝一勇猛二憶念三梵行又有八中州又古呼雲頸多羅雲頸皆人",
    "各有差等": "法苑云人有六品一貴中之貴輪王二次粟散王三末臣寮四賤中賤臺奴堅子次僕隸末姬妾等",
    "人有四試": "三惠經云一嬈惱二從事三色四爲制不止又有四因一苦居二久居三共語四共財又有四知爲道人一聞惡不亂意二不說人惡三自不墮論義四能自護又四因受福一處二時三業四師又洞冥云勒畢國人長三寸有羽翼善言語戲笑常羣飛往日下自曝身熱乃皈飲丹露卽露珠也",
    "孔子身貌": "法苑云孔子長一丈周九圍坐如蹲龍立如牽就之如日仰之如斗",
    "子胥儀容": "吳越春秋云伍子胥見吳王僚僚望其顏色甚可畏也長一丈周十圍足一尺王僚與語三日無覆者偘偘有勇壯士之志氣焉",
    "呂光肉印": "涼記云呂光字世明連結豪賢身長八尺四寸目有重瞳肘生肉印在左臂性沈重質略寬大有度量時人莫之識唯王猛布衣異之云此非凡人",
    "異國大人": "河圖玉板云從崐崙北九萬里龍伯國人長三十丈生萬八千歲山東大秦國人長十丈又東十萬佻國人長三丈五尺次東十萬中秦國人長一丈又河圖云天之東西南北極各有銅鐵額兵長二千萬丈三千億萬人又四方各有金剛敢死力士長三千萬丈三千萬億大中太平之都有申都食鬼鐵面兵長三千萬丈三千億萬人",
    "五丈大足": "洪範五行傳云秦始皇時有大人長五丈足六尺狄見服於臨洮又魏誌云天竺國人長一丈八尺車離國人男女皆長八尺又咸熙二年襄武言有大人現長三丈跡長三尺二寸貌偉著單衣黃巾柱杖髮白",
    "身腹圍等": "神異經云東南有國一人周行天下長七尺圍亦七尺箕頭髮亂不食五穀食鬼朝三千暮八百吞而不咋以霧爲漿一名天郭亦名食邪鬼亦黃父俗人依此矣",
    "一步千里": "神異經云西北海外有人長二千里兩脚中相去十里腹圍一千六百里飲酒五升天酒甘露不食五穀魚肉向天乃飽好遊山海不犯百姓不干萬物與天地同生名無路人仁人信人亦名神又蜀本記秦襄王宕渠郡獻一長人長二十五丈六尺",
    "人至短小": "魏略西域傳東北極有人長九寸又國語云焦僥國人長三尺短之至也又康居國西北男女長三尺有商人曾到多出珠貝去康居可萬里又有倭南侏儒人長三尺去西女王國四千餘里又焦僥國人長一尺六寸迎風卽偃背風卽伏眉首具足皆在野宿又日長三尺草木夏死冬生去九疑三萬又列子云從中州以東四十萬里焦僥國人長一尺五寸又東地極有人名靖人長九寸秦始皇二十六年有大人身長五丈足跡六尺又有十二人現臨洮夷狄見之皆伏又孔子云短者不過三尺長者不過十丈數之極也今有五丈人此則無類而生是年秦初兼六國喜以爲瑞鑄金人十二以像之南伐五嶺北築長城西徑臨洮東至遼東徑數千里故大人先見於臨洮明禍亂所起也後十二年而秦亡也又王莽建國四年池陽有小人形長尺餘或乘車或步行操持萬物管子云涸澤數百歲谷之不徙水不絕者生慶忌其形狀若人長四寸衣冠黃也乘小馬好疾也以其名呼之可使千里水一日返報然池陽之景或者慶忌也又云涸川水精生蟡蟡者一頭而面短兩身其狀若虵長八尺以其名呼之可使取魚也又洞冥記云東方朔從支提國來國人長三丈二寸三手三足各三指國內小山能移之有澗泉能盡海苔結爲衣其戲笑取犀象投擲也",
    "父母無數": "智度論云以天下草爲二寸籌數過去父母不可盡也飲乳如四大海水積骨比毘浮羅山才爲因緣也",
    "尊卑不常": "央掘經云父母姊妹兄弟輪轉不定互爲尊卑也",
    "父子有固": "十二因緣經云一父母本願先世見人有好子願得生二同業爲同計校得利相呼三禮當敬愛四來償債子謂子求財與父母受用五索債子父母有財被子橫用矣",
    "父母各五": "阿含經云子以五事父一增益財物二備辨衆事三所欲則奉四恣不違五所有私物盡奉父母亦五一愛念二供給三令不負債四與婚娶五付與財物",
    "恩重難報": "報恩經云父母之恩何報佛言不以肩負供養等若父母信邪不敬三寶令敬可爲報恩免三途苦也",
    "掬育情深": "父母恩重經云此恩難報懷化養育恩比山海迴乾就濕嚥苦吐甘飲食不淨乳餔養育教諸伎藝等",
    "在苦須救": "盂蘭盆經云父母及七世諸親若在極苦乃於七月十五日廣備香花供養僧衆衆須定意爲救彼親",
    "父母擲火": "處胎經云事火外道言火能滅罪生於梵天先度父母擲在火中言先生於彼此邪見也",
    "父子有三": "雜阿含云一隨生子隨父母修其十善二勝生子父母不能子能修善三下生子父母卽能修善子不能也",
    "失目之恩": "報恩經云善友太子入海求珠父母思念泣至失目善友被弟惡友亦失其目得如意珠願令重得果如其言孝子力也乃寶物徧雨閻浮等",
    "法之父母": "淨名經云智度菩薩母方便以爲父一切衆導師無不由是生又海龍王經云其心清淨母一切巧便父又梵網經云一切女男皆我父母意存善普敬非爲一生互有因果",
    "父母三聖": "莊嚴論三云有老父母取婆羅樹葉賣至關索稅母欲見王關吏送至王所王云何不稅母云王識某等三羅漢否王云識母云此是我子王常供養以與王福云何稅我葉耶王聞喜與免之",
    "老母悟道": "異相云有老母孤獨見佛佛爲說法開悟得道曰此老母過去世時是我母也因障吾出家致是孤貧果報",
    "賢母生賢": "分衛經云昔佛乞食見一母人懷姙數月彼母人見佛生信願我腹中是兒生得出家如佛生以具足是兒七歲出家矣",
    "愚母𧵍水": "莊嚴論云有老母持其蘇瓶食菴羅果多患渴見取水者求飲以口中有果味其水如甘露老母以蘇瓶𧵍水瓶持瓶皈久而方悔無味也",
    "母慳誑兒": "目連經云母慳兒常供僧或因兒出請母供之母慳不作兒迴詐以菜葉水漿在地死入地獄",
    "見死方施": "增一經云難陀老母巨富極慳閉門作餅賓頭羅漢故往化之老母面前地中踊出伸鉢而乞母云空中倒懸口中火出水出與汝賓頭次第爲現母仍不與云快死去賓頭便死欲壞眼睛將出等母云王若知者禍我財盡何惜一餅云活當與汝尋活母遂取小者相與著等",
    "度令出家": "雜藏經云有一老母取水行泣佛言阿難從母乞水母遂持水詣佛阿難遮之佛言勿遮前世我母愛心未止佛令度出家尋得道果",
    "母不哭子": "五無返覆經云有老母有子死已不哭或問云何以曰子來我不單子死我不留如客拋我去哭無益死者等",
    "子母三失": "雜阿含云水火盜賊母子相失生老病死母子不能相待以業異故矣",
    "老母生天": "迦葉化老母經云有一老母至貧依糞聚邊住有少飯汁迦葉從乞母曰不堪迦葉曰但施得以對食訖現大神變老母見喜死得生天",
    "鬼母護戒": "摩耶經一云鬼母有五百子常食四天下人之小兒爲之食飲知佛取彼小兒安在鉢下鬼母皈不見覓之乃至告佛佛云汝惜兒耶云惜他子如何可食汝欲兒者持不殺戒今後所食令比丘出生也",
    "比丘母觀": "正法念經云若比丘見母妹姊唯得視足不得視面及衣服顏色",
    "施得勝福": "俱舍論云父母病法師最後身菩薩設非聖獲果無量等",
    "殺父愁惱": "涅槃經云阿闍世王殺其父已愁惱在心有大臣諫云羅摩拔提毗樓王那睺沙王迦帝王毘舍伽王月光王日光王等皆殺其父又何憂乎",
    "吮㿈之慈": "十誦律云闍王囚父母爲王曰汝父爲王小時指上生㿈疼痛難近其㿈膿血流爲口吮王方得睡何忍殺也",
    "泅水兒死": "異相云有母生二子一不解泅水一解不解者溺死母不哭後解者溺死母哭或問曰何曰枉費功",
    "恩不可報": "尊勝經云其父母恩不可報也左肩擔父右肩擔母繞須彌山經百千劫以此爲喻亦不可報也",
    "恩有四種": "正法念經云一父二母三佛四說法師供養此四種人得福無量又以珍寶積至二十八天悉以施人不如供養父母又與一生菩薩等也又乃至聖賢及佛不如供養父母也",
    "棄金之善": "智論云有兄弟二人俱負金十斤俱起兩害之心欲相殺奪又各默念云同生手足何以如此投金在水俱稱其善爲此所作",
    "護戒爲親": "莊嚴論云昔兄弟二人俱持五戒弟患心痛將死醫曰須食狗肉與酒兄爲辨之弟曰我持戒死終不犯也兄曰親意弟曰懷我戒寶非親乃愈得道",
    "認他作兄": "百喻經云有人見他有財認他作兄取他財用後索之時言非兄也如外道竊佛語卽又不肯依之修行",
    "呼之爲弟": "增一經云憂迦陀長者有兄姊等俱受佛化阿闍世王勑令事佛今後無令輸稅與我爲兄弟矣",
    "兄弟急難": "本行經云有鸚鵡兄弟被鷹捉兄曰啄鷹要節弟遂啄鷹眼乃免死",
    "分居後誡": "賢愚經云有大長者其家巨富唯有二子後自得病知命必終乃命二子及其親族誡告喻垂終之託深誡其子吾死之後弟兄慎勿分居譬如衆絲方能繫象共力爲活無能欺也乃至後時弟先索分",
    "兄弟種植": "莊嚴論云有兄弟二人種植求福於神明神觀前人過去無作福因兄令弟入田視其麥豆種作神化爲弟來曰不種可收否兄云無此理神云汝前無施因如何也",
    "兄弟宿怨": "增一經云有兄弟二人求一長者女雖許欲娶不從兄遂持寶遠出數年不來女已長成父母頻催令弟迎娶弟堅不從女父詐修其書報兄死弟遂迎皈未久之間其兄乃至弟怖恐惡跡遂逃他國投佛出家卽證道果兄至家知乃召人殺弟後又兄死變作毒虵螫比丘死爲怨乃爾也",
    "爲妻相殺": "賢愚經云有兄弟二人兄名大軍小者名小軍兄持寶遂遠出旣經歲妻慕於弟而通之後兄來妻已有姙反告於弟逼我兄遂殺弟結其宿怨矣",
    "令賊殺弟": "佛大經云佛大有妻貌美捨而出兄慕新婦欲逼不從兄云應爲夫在遂雇賊入山殺弟取頭將來示之其弟臨終以樹皮爲書報兄言辭極切妻聞於是自取終也",
    "姑子恃勢": "雜阿含云底沙比丘是佛姑子投佛出家恃其兄弟不修恭敬佛令喚來云勿得恃勢當修離嗔慈悲觀等速出生死矣",
    "三藏昆季": "慈恩傳云奘法師與兄捷公在蜀學業可爲懿葉清規芳聲雅質雖廬山兄弟無得加其美焉",
    "奴益兄弟": "賢愚經云放鉢國中有一長者名曇摩美生其二子大名美郍小名勝軍其家巨富父後身死兄弟分居有奴一人是家婢所生弟分得能善謀生後放出家禮佛爲師得道大有利益於兄弟",
    "兄弟相嫌": "雜寶藏經云昔維衛佛時有父子三人其父奉佛受持齋戒其兄常於中庭空地燒香供養十方諸佛其弟不信三寶輙以衣覆香兄謂弟云此事大重何以犯之弟起惡言誓欲斷兄兩足兄復起惡念欲殺其弟父知謂云汝二子諍使我頭痛大兒言願我身爲藥樹令父平損卽㫋檀之因緣又諸菩薩呼舍利爲法兄",
    "食兄宜弟": "孟子云越之東有輙沭之國殺長子鮮而食之爲宜弟父死其母弃之爲是鬼妻也不可與居列子楊朱是揚布親兄",
    "舅生之恩": "異相云有大獵師棄業出家有外舅二人父母亡歿來至祇園門所舅見度令出家後卽歸俗以屠獵爲業於後舅病而來殺之云令長睡",
    "舅爲盜竊": "生經云有舅生二人善織紗爲王織師後因納物見王藏中其物無數甥爲舅云勤苦如是不然與舅作𥧡穴入王庫中取物而富舅然之大獲珍寶王知失物令未得言亦不閉穴密伺此賊必更來盜甥謂舅云聞王未知何妨再作依前入穴令舅先行背身入穴後自持刀恐有覺者穴欲出以被守穴者捉其舅甥截舅頭穴中到走全皈王云此賊多智令送尸城外密令伺之悲者便捉甥以車載草過之夜宿和車燒之而走王知令人伺之必來收骨於後數日甥擔酒兩瓶而過守者見與爲乞酒皆醉被收骨而走乃至其王女亦被誑將等",
    "舅有神異": "那先經云那先有舅出家名樓漢有絕妙之才世間無比眼能徹視耳能遠聽知一切心那先依之出家極有靈異",
    "舍利弗舅": "本起經云舍利弗舅卽長爪梵志也與佛論義頭戴火盆鐵葉葉腹來索其甥立一切不受爲宗佛質汝學韋陀是爲受否無對出家",
    "伯叔之裸": "六度經云伯叔二人之於裸國迴貨叔云隨俗伯云豈自人從不人者乎伯果被君民奪財杖打遂出叔卽類之去其衣服伯後怒叔汝讒我也世世與君共爲怨對",
    "誡其子孫": "正理論云顏延之誡其子孫云若願存俗計樹立門戶不弃妻子未能出家者猶當修其戒行讀誦經法以爲後世資粮人身難得勿虛過也夫有子孫者是天地間一蒼生耳與身何親乎而乃愛護爲其勤苦遺以產業憂其飢飽况於己之神不念棄之哉可爲迷天聖之慈訓",
    "童子之相": "童子問經云身膚血脈支分骨節並皆不現圓滿具足眼目端嚴赤白分明手指纖長脚掌齊平八處圓滿頭髮青黑心前三約人所喜見",
    "童子之友": "生經云有五百幼童常爲朋友行動相隨不見一日如同百年一體無異至江水邊聚沙爲塔而戲水漲漂溺俱時而死俱得生天",
    "童子如師": "本行經云雪山童子依大仙人教五百弟子上足者名雲年十六聲如梵天與師無異端正具足藝解過人",
    "佛童子相": "本行經云佛爲童子時色貌黃金頭如天蓋鼻直而圓脩臂下垂手過於膝支節正等無有缺減",
    "童子不言": "無言童子經云勝軍大將生一童子諸天告言若非法語無德之論慎勿言也故生便不言父母因以立名乃至見佛",
    "童子五百": "俱舍云般遮羅王夫人生肉卵弃殑伽河隨流而下有鄰國因戲於河其王見之遂令將皈經數日間其卵五百各生一子王令諸官養之長大雄勇所往皆伏其鄰國君與彼父王久來怨讎遂令諸子而往伐之般遮羅王極生惶怖夫人知已云王不須憂此五百子皆是我兒具陳本末兵旣至妃自登城謂諸子云今者如何擬造逆罪汝之五百皆是我子乃至如其不信妃案兩乳出五百道各注一口應時信伏兩國和好等",
    "嬰兒之名": "三蒼云女曰嬰男云兒又云始生云嬰卽胸嬰也以小兒在母胸嬰前乳養也",
    "聽戒被擊": "涅槃經云有童子竊聽念戒金剛以杵擊之如塵此是化也警慢者故",
    "棄子不顧": "雜阿含云僧鉗捨妻子出家修道後被本故二攜兩小兒至於鉗所云此是汝子我不能養弃之而去僧鉗不顧母見志道却自將歸",
    "童子一尺": "法苑云程德度爲尋陽參軍於鷰窠中有一尺童子飛下度收而鞠養",
    "嬰兒無心": "涅槃經云小兒無心啼時父母以金竹木爲馬又聖無欲名童子也",
    "兒生皈佛": "異相云佛在忉利天爲母說法時有一天子五衰相現下生人間合受猪身怖而皈佛佛言汝當依三寶七日命終生大長者家才生口便皈佛以宿習故也",
    "子生三別": "處胎經云菩薩爲化癡父母故初生如肉團次生端正又晝生夜死次生三頭八脚四目八臂見者毛豎以息貪愛",
    "生塚在道": "異相云須陀生在王妃腹中時被太夫人妬之密賂相師白王此兒生便破國令與母生埋後於塚中生母半身不壞後人聞哭破塚出之成長遇佛悟道也",
    "賊誘小兒": "十誦律云有一長者生一童子常禮畢陵伽尊者以身有裝嚴被賊誘去將欲殺之在水畢陵觀見現通而往救之送與父安",
    "自變小兒": "雜阿含經云天授爲諂闍王化作小兒在王膝上王愛嗚口內唾口中",
    "如龜投水": "莊嚴論云有小兒聞佛說人身難得如盲龜值浮木孔小兒穿板作孔致池水中以頭出入終不能入曰盲龜在海百年一出何日值耶我今爲人有兩目一日百出值木孔難故知人不易得何不修行",
    "母慳子施": "子逝經云有長者子名逝與母居家大富佛化食及門子欲施其食慈母慳不從子云請兒今日食分施佛悟道",
    "小兒施土": "智論云小兒以土爲戲見佛將施佛爲受之令阿難散吾行處此小兒當來吾滅後爲鐵輪王王一洲界爲吾造八萬四千塔然感身皮麁也",
    "兒死有恩": "出曜經云有孤老母唯有一兒忽得病死母來告佛我爲此兒憂苦不已佛言欲兒所者入城覓有人家曾無喪禍來方能令活老母入城次第求之無一言有乃至白佛佛爲說法悟道",
    "子以侍老": "飼身餓虎經云㫋檀提太子入山修道母云取之云種穀防飢穿井待渴立城郭放鋪防賊養子待老汝勿在山速來矣",
    "主命童子": "七佛咒經云有二十六種子一切命人皆主之也",
    "佛有三子": "法華經云一善星云二□摩那三羅侯羅",
    "報父母恩": "報恩經云阿難見婆羅門子檐負老母而故乞食好者與母弱者自飡阿難見已白佛佛言父母恩難報也我昔因爲須闍提太子父王被羅睺逆臣所逐在路絕粮父欲殺母我爲太子遂以身肉代之與父母食免難却返本國而復其位乃至天帝化身爲師子䑛我發願身復如故",
    "閃摩行孝": "閃摩經云閃子父母俱盲在山修道每採薪果供養父母身披鹿皮遇王出獵誤爲是鹿發箭射之因是命終王至仁慈來告父母至其尸所呼天而哭閃摩重活至孝感也",
    "孝禮不盡": "弘明集云以父財施不爲惠二親在殺身爲人不爲仁須達拏等尊之何也益大王轉季爲嫡成聖取妻告父母舜不告而成大倫賢士待請伊尹甯戚皆非也",
    "子有償索": "異相云長者有三子二子各與錢二萬遠出求利長子三出盡沒皈來父亦喜小子三出利倍來皈父爲少打之次子不出受福小子恠而問佛佛言長子索債小子償債次子福德也",
    "身異悟道": "出生童子經云無念童子生下卽便變成如年十六身量",
    "均提爲狗": "報恩經云均提沙彌七歲悟道因中曾爲主比丘毀上座聖人如狗遂感作狗被商人殺之爲盜他肉拋在深坑目連觀見而往化之生長者家尋悔也",
    "索食受化": "異相云有小兒名云惠真三歲在母懷抱見比丘鉢中有歡喜丸索之比丘與引至佛所佛爲說法而後出家得悟道法",
    "淨光𠲿指": "淨光菩薩經云佛入王舍城見一小兒口𠲿二指衆人所視佛見以指引之卽隨佛行佛爲說偈信心卽發童子說偈現通受記也",
    "殺子求兒": "百喻經云有一女人唯生一子更欲餘或云汝欲子者當殺此子祀天而得多子如外道受諸苦惱而欲息苦",
    "與餘同擔": "百喻經云有愚人有其七子一子忽死而不去之或問云何不出死子也曰更須一子平擔而出以無病者遂殺一同擔如破一戒候餘卽懺",
    "頭上繖生": "本行經云有大長者無有子息有一樹神人多求無不應者長者夫妻數年求之未應長者怒又從乞神告天帝有一天子宿因曾施繖來生爲子頭上常有繖蓋名爲上繖也",
    "孝誤殺父": "賢愚經云有一老翁有一小兒將出家後因乞食還寺日晚路險兒排父行倒致死又云父病有蚊子在父額去之又來子怒竹杖打之父因致死也",
    "子死來化": "百緣經云有長者一子死已生天父母送尸不捨子於天上知下爲父母云欲求金車四天下遊云不可得也又云汝子死已活不可得",
    "留種續後": "律云耶舍比丘當出家時捨妻與母後因乞食至家母云汝旣出家也所有生計後嗣如何汝當與新婦通果有其子後名尊者種子慚而白佛佛云汝破戒初也因制戒",
    "不紹斷種": "法句經云有長者唯生一子不紹家業後母死父亡產都壞盡怨神不護乃來皈佛佛云汝先皈家更事父母產業然後來學道又智論云如人有子不紹斷其先種佛因是囑累阿難紹隆法種也",
    "逆拒慈訓": "廣百論云如彼惡子婬亂迷心躭媔色聲猖蹶無禮於父慈訓不知敬從自在兇頑返生怨害矣",
    "大天多逆": "西域記云有商人少好妻己持寶遠出而生一子名云大天後成長而父猶未來乃蒸其母父來恐知又殺其父有無學常來其家又慮事泄殺羅漢尼又後見母與餘人通又殺其母爲過旣多不斷善根常思滅罪因聞比丘誦滅罪偈乃投佛出家己又造惡見分佛聖教以爲二部因此人也",
    "五逆過重": "正法念經云一殺父二害母三殺阿羅漢四出佛身血五破和合僧生無間獄一逆一身一百由旬滿無間等無樂間苦等",
    "闍王殺父": "觀經阿闍貰王此云未生怨父王頻婆娑羅王以無子故乃仙人合爲其子仙人未死而便殺之又爲白兔亦又殺之旣爲王子在母胎中相者云此子與王爲怨故以名也果後爲王殺父也",
    "欠持二罪": "俱舍云有王捨國位與子欠持而自出家得無學果子後爲君奸臣輔政枉濫無辜有舊大臣恐失其國遣告先王羅漢請暫到國誡勸於君奸臣密知先王將皈恐禍其族遂告王云先王將還必欲取位王自圖之王旣被惑令人在路迎逆殺之佛知令使責之汝今造二逆罪",
    "捨父逃逝": "法華經云譬如窮子捨父逃逝周流諸國五十餘年其父求子了不可得頓止一城常憶其子而忽自來甚適我願長者大富爲子所難乃至雇令除糞又大威德云丈夫與女人無子以胞邊各有五蟲也",
    "兒死不悲": "五無返覆經有梵志子父共耕子被虵螫殺其父不哭耕田如故或問曰子死何不哭耶答曰人生有死物成有敗善者有應惡者有對令至家送一人食來人至本家母妻等聞亦不悲哭何也俱見諦理也",
    "五棄不死": "六度經云有婆羅門生一子相者曰不祥弃之險路車轍深山坹穽爐冶皆不能死後長成令遠營閣事致教彼人殺之有婆羅門女盜書改易爲婚以業定故不可輙死矣",
    "朋友": "同黨爲朋相知爲友",
    "善友七義": "佛性論云一施二受三尊重四可信五能說善事六能忍惡事七不惜深藝學又具三義一樂怜愍二聰明三堪忍闕一卽非不在親也",
    "報以四事": "優婆塞戒經云供養知識無有違逆者當以四事報之一報修善法二令離惡事三怖懼救護四令不放逸是名相報也",
    "七法罔虧": "律云要具七法名爲親友一難作能作二難與能與三難忍能忍四密事相告五互相覆藏六遭苦不捨七貧賤不輕恩念如舊矣",
    "六義無失": "六拜經云一言出如怨內有厚意二直諫是非三見苦共憂四貧窮不弃五死喪傷念六念彼兒息也",
    "二五之益": "長阿含經十一云一給施二善言三利益四同利五不欺又五云一護彼放逸二護失財三護恐怖四屏相誡勸五常相稱善",
    "兩四之傷": "六拜經云說人往短陰求來過與之不實欲有其厄又云貪取彼物與少望多畏故相習爲利親密皆無益彼而求自利也",
    "交友四種": "孛仙人經云友亦異四一花友好留惡弃二利友與物卽交不與卽慢如秤低仰三山友如金山鳥獸草木至彼同□□□□諸親友四地友如地產諸萬物不望其報交友之恩難可如此王不及也",
    "交友相誡": "本行經云王令優陀童子與太子爲友作伴諫惡勸善歡喜救難",
    "須辭必去": "孛仙人經曰夫親知者相過一宿如金再宿如銀三宿如銅證現如此不去何待又如王前意厚如今以薄及我無過宜以時去夫盛有衰合會有離善惡有常禍福相追結友不固不可與親如取泉水取深則濁多求卽惱也",
    "友能十事": "孛經云交友十事不失遠別不忘相見歡喜美味相呼過言能忍聞善加歡見惡忠諫難爲能爲不相傳私急事爲解貧賤不弃也",
    "知識繫珠": "法華經云妙莊嚴王淨德夫人有二子名淨藏淨眼爲父邪心現大神通作十八變王言此二子者是善知識轉我邪心又經云譬如有人至親友家醉酒而臥是時親友官事當行以無價寶珠繫其衣裏默與而去貧人不知後遇見之方示與也",
    "惡難親諫": "孛仙人經云欲疏已不可強親恩愛已離不可追思鳥宿枝折知更求棲朽枝不可攀亂意不可犯人欲相思相見不歡又云如是親友慳貪好色蒙籠急暴抵突疲極憍恣喜鬪專愚小人勿親",
    "惡友五相": "瑜伽云一無羞恥二有邪見三有懈怠四有邪行五性怯劣不可親也",
    "四種之惡": "六拜經云宣人之私自隱其惡面僞稱善背卽興謗也",
    "不可親近": "法華經云不親近國王王子大臣官長小女處女寡女五種不男諸惡律儀等",
    "八事可棄": "孛經云相見色變盻視邪戾與語不應說是言非聞衰快意聞善不喜毀人之善成人之惡",
    "無益之儔": "孛經云有四不用邪僞之友諂佞之臣妖孽之婦不孝之子",
    "親友扶危": "出曜經云知親第一友有人因醉殺王被捉走投親友友曰汝作此罪禍我亦多不容而去投兄弟乃隱之亦扶危也",
    "蘭室鮑肆": "莊子云善人交如遊蘭室久而益香不善人交如遊鮑肆久而益臭故俱含疏序云但圓暈多幸遘茲像化咀以真詮洽以蘭室卽當唐朝賈曾侍郎請暈公告略疏序意也",
    "居審久伺": "涅槃經云人言善者應共居審其行其財相共久遠觀心是之可也如未不可言其善人矣",
    "惡友八種": "六拜經云一外順內怨二背後說人三有急難前愁後喜四如親內謀五小侵便怒六請使不肯七見有急難迴避八不顧遺託",
    "怨獲七般": "中阿含經云惡友怨家有七般不欲人有一不欲有好色二不欲安穩三不欲有大利樂四有友親識五好名美譽六富貴有財七願身早亡入地獄惡友之心也",
    "五法不親": "四分律云喜鬪諍多作黑業與勝比丘諍愛遊行不止心不爲人說法視人善惡比丘不可親也",
    "欲請賓客": "長阿含經云種德婆羅門往請佛諸婆羅門言自有貴德何須請彼答曰佛有無量功德捨輪王出家况是貴客我當合往於是五百同行詣佛",
    "客無定止": "智論云凡夫於三界善道爲客於三惡道爲家聖卽不然善家惡客與凡相反也",
    "善生作客": "根本律云長者貧生因入寺見三界輪迴遂客作求財供佛僧衆遇節會飡少剩食遇當商客乏食與之大獲珍寶便卽大富共號卒富",
    "感神之客": "慈恩傳云三藏至石門國王遣弟迎至寺夜有神人爲諸僧曰今有貴客支郍來諸善神隨逐何得不誦經習定",
    "五蘊次第": "俱舍論云五蘊如何次第耶答曰喻麵後求鹽醋以付廚人使令調合然後進客令飡寶器喻色米麵受助味想廚人行識飡食之客矣",
    "端正無比": "百緣經云波斯匿王有子端正無比王曰無如我子者臣曰有孫陀利童子勝王太子不信召之果然勝也王將童子見佛問其本緣何能感此佛言過去浴佛僧來童子聞記悟道",
    "十因所感": "花報差別經云不嗔施衣愛敬父母等尊重有德常飯佛僧嚴飾佛塔泥塗堂宇平治寺地道路掃洒佛塔香花供養見醜人不笑不嗔見端正人說宿因報也",
    "爲無過者": "譬喻經云王有端正問諸臣曰何人似吾曰有王令取之前人在路忘所要物至家見妻與奴交通不樂夜至王廐見王夫人與廐子通旣俱知已共入山修道矣",
    "懸金求病": "法句經云有婆羅門生一女端正懸之千金有人道得我女瑕病不端正者實卽與金賞之竟無一人而敢言者曰此女之壻唯佛可也遂將施佛佛不受遂送與王也",
    "吉祥黑耳": "俱舍云吉祥女亦名功德天黑耳女亦名黑暗女姊妹二人吉祥端正所至之處皆爲吉祥其黑耳以耳黑故所至之處多不吉祥人亡家破二人但相隨逐",
    "難陀如花": "溫室浴經云難陀此云喜端正第一顏色如花是佛親弟阿難此云慶喜佛堂弟并是端正佛言難陀因中於辟支佛塔中以青黛塗壁畫佛像來世願其端正所感如願阿難因中忍辱或浴僧佛",
    "奘公端正": "慈恩傳云法師形貌端正身長七尺板身赤白色眉目踈朗端嚴若塑美麗如畫言音清遠言談雅亮聽者無厭一坐半日身不搖動西天東土臣主傾心矣",
    "醜有十因": "業報差別經云一嗔二恨三誑四慢五逆六不敬聖賢七奪賢聖物八燈在佛前滅之取供養具九輕他醜人十習諸惡業感醜報也",
    "黑醜如鬼": "十誦律云迦留陀夷極醜如似黑鬼夜行乞食時遇陰雨於雷光中有女人見驚怖懼怯尋卽墮胎佛知立戒也",
    "恐怖可厭": "處胎經云昔有一王夫人生其四子二子早逝一子患瘡一子名無畏唇褰鼻巘返齒橫牙人見恐怖矣",
    "不令見面": "六度經云昔有王太子極醜取婦歸已恐見其面先出家令曰我家法禮無白日見儀其妻未曾見其夫面其妻後因燃火客會始見夫面極醜尋驚索皈因興兵甲而乃却還",
    "諸相不具": "法華經二云諸根暗鈍矬陋攣躄盲聾背傴多病痟瘦水腹短氣身體疥癩醜脣平鼻眼目角昧口氣常臭有所言說人不信受雖親附人不在意等",
    "使如黑鬼": "三摩竭經云難低國王遣使至須達舍欲求其女與子爲親長者見使人極醜如鬼彼國人皆應如此長者不從而去",
    "黑有三緣": "寶積經云一滅佛前燈二他諍橫瞋三見他黑輕笑如是三因感自黑醜也",
    "醜如株杌": "賢愚經云有王無子求醫得藥夫人不肯服之餘女服之皆生其子夫人然肯服之以不信故生子極醜尤如株杌母見而懼後年長成爲娶其婦見醜索皈乃至後因善射降敵來矣",
    "醜形怖佛": "百緣經云有一女人生一兒極醜似鬼人不喜見父母亦怖令送在山鬼神禽獸亦怖何况人乎天見問佛佛曰此人因中曾爲山神現其惡形恐怖吾來故感此報又婆羅門十二醜也",
    "侏儒異相": "律云上短下長上長下短卽矬人也多出道州又廣弘明云江淹遂古篇云有長股深目丈夫女子男兒三身結胸反舌一臂跂踵交脛穿心大耳皆曰醜相",
    "上座亦醜": "要集云有僧衆數百中有上座年老仍居凡位有無學尼見而謂曰此上座不端正上座乃自剃髮洗衣飾容尼見曰轉不端正思曰譏我煩惱未盡遂盡曰端正",
    "奴僕": "奴者人之下也僕者附也所謂僕隸親附卽主也",
    "奴主各五": "長阿含經十一云奴於主有五種之益一隨能使役常早起故二爲事周密三不與不取四作務以次五稱揚主名主亦五事一隨彼伎能遣作二飲食隨時三知其勞苦四病與醫藥五級假限有期",
    "奴爲郎主": "莊嚴論云一極諸所作二不欺誑三忍諸打罵四作事精好五解巧方便",
    "奴鬬不止": "律云有長者與婆羅門入園遊戲時奴在門外打諸從人長者止之不得曰我大家來卽可耳長者有天眼見鬪處地下有金藏令奴凶故",
    "奴婢之異": "賢愚經云有人染疾衆醫不差有婢白主曰我能療也遂令將息得愈問何求願曰願與我通主亦不違生一子聰明多智名無價大婆此云不用錢買卽家生奴也此奴因中曾毀聖人雖然多智尤得奴名菩薩見諸有情如此也",
    "奴令守門": "百喻經云有人暫出令奴守門驢其奴聞鄰有樂繫門而去被盜竊財俱盡主來責曰何以令賊盜物奴曰令守門與驢並在餘非所言如比丘守法專愚失七聖財也",
    "奴僕十事": "優婆寒戒經云奴僕喻下方也一供給無乏二不待教作三作事究竟四疾作不失時五主貧不捨六早起七守護財物八少恩多報九至心敬念十惡事能覆",
    "奴有大智": "法句經云有兄弟二人父母亡歿遂共分居一奴名郍多有大智分財爲一分奴爲一分弟得其奴後奴爲其弟買薪因入山得㫋柦木後放爲出家悟知其弟大富等",
    "王爲奴婢": "般若論云昔和檀王大施無畏文殊試之化作婆羅門來白於王我有所願王能與之王曰不違我乞王與夫人爲其奴婢王曰我願爲之遂與夫人俱共隨彼文殊現身",
    "不恤化之": "中阿含經云陀然焚志於奴僕不恤舍利子化之曰能於奴僕財物給恤卽尊重大家願強健壽考無窮然之",
    "奴婢將施": "要集云祇陀太子因中施奴婢與毘婆尸佛用充給於走使便感生七寶宮殿奴婢守門神龍衛護",
    "奴身屬佛": "般若論云波斯匿王兄之子端正有力王夫人令之狥己不從返告於王王奴殺之截其手足送在寒林命猶存朝夕未盡佛爲救之令復如故遂捨身爲佛奴",
    "五因所感": "辯意經云因有五種一嬌慢不敬二親之剛強無恭恪心三放逸不禮三尊於己四盜竊爲業五負債逃避不償故爲人奴婢",
    "童僕事主": "涅槃經云菩薩譬如童僕代諸有情勤苦事故又云一切有情所護金寶如奴事郎主又一切有情爲煩惱使如童僕等",
    "神爲婢子": "智論云畢陵伽羅漢欲過河爲其神曰婢子縮水我欲過之以其神因中作尊者家奴婢之生故被喚大慚爲縮水已來白於佛佛爲呵之猶對人天曰不知婢子諱婢子等",
    "僕使隨意": "不空𦊰索云若欲僕使隨意者畫神形相頭如小兒有五髻著青衣花香供養當得如意也",
    "伏爲其奴": "慈恩傳云法師將住烏茶有外道立義四十餘條列在寺門法師令淨人取來破之伏爲奴也",
    "施佛勿使": "律云奴施佛者餘人不得使以屬佛物故令爲佛作守護亦不許俗官驅役等",
    "因感爲奴": "賢愚經云富那曾爲長者子出家名曰自在當爲寺主勾當見一僧維那不除糞穢罵言如奴緣是羅漢罵聖人故感五百生常爲奴也後遇佛出家得道也",
    "奴僕有無": "法苑云若以四方言之北州全無三州卽有君臣民庶大家僕使奴臺豎子等也",
    "奴名車匿": "瑞應經云太子生時有奴名車匿與太子同日生也",
    "奴令徇葬": "法苑云有富長者死語其兒曰我死地下要奴使令將徇葬子遂將奴土壓殺卽徇葬之其奴地下見郎主被枷鎖受苦曰不得汝使王放奴還魂說之",
    "女與奴走": "善見律云盤特尊者之母本長者女其家大富唯有一女置七重樓上後與奴通相將遂走生其二子皆路邊生故以爲名後皆遇佛出家得道",
    "奴婢出家": "律云有奴來投佛出家僧便度之郎主來尋之見捉或瓶沙王不許人輒入道郎主曰沙門奴也若郎主許者得度千里之外卽許婢亦然以令識者不生供敬",
    "奴增十力": "分別功德論云昔有長者與奴入寺禮佛長者稽首十力尊奴曰十一力主責之奴曰滅卽不得增也何妨共問僧如言矣",
    "使去相著": "四分律云畢陵伽因罵河神有習氣過乃至諸聖令使喚來欲作羯磨治之使去不來前後數人至皆著戶不能動轉聖之如何",
    "腹使謁王": "生經云昔者時世大飢人民窮困王大施食乃至庫藏倉廩欲盡臣等共議出勑止之除遠方使人有婆羅門窮急其妻曰汝何不從王乞但稱使尋卽謁王王曰汝何方來使曰我是腹使王笑而與之",
    "奉命不拜": "不拜王論云遠法師論有客云沙門受信士食施禮敬而未通道何益之有遠曰如王者之使重而迎之爲奉王命如僧傳法爲佛法使不亦然乎何消施",
    "迦葉遣使": "西域記云迦業結集時令下座小比丘往忉利天命牛呞比丘大阿羅漢閻浮提有大法事等",
    "靈龜之使": "孟子曰禺彊北極之神巨鼇靈龜之使",
    "四邪之一": "律云比丘不得爲他俗人爲使四方以求活命也卽邪命中一",
    "伴具諸相": "蘇悉地經云夫真同伴須福德具足上族不黑瘦肥長短得所柔和聰利無諸過犯有大慈悲常念布施真伴也",
    "無伴得罪": "善戒經云菩薩無伴到白衣舍得錯謬罪又不爲說法令信三寶犯重也",
    "七種非伴": "根本雜事二十四云七種人非堪爲伴調戲人樂兒博奕婬女躭酒盜賊黃門二形等",
    "將一比丘": "法華經云入里乞食將一比丘若無比丘但一心念佛不現胸臆不露齒笑等又金剛經云食時著衣持鉢入舍衛大城",
    "善惡爲伴": "異相云夫妻者爲夫當地獄伴又俱舍論云造業圓滿亦由有伴如行殺業更取他財若作邪婬猶加誑語",
    "仙歎惡伴": "異相云仙歎長者與伴入海採寶得珠顆欲皈作善利被諸惡伴盜投井中失本所望曰合伴不良矣",
    "無伴起惡": "中阿含十云有彌𨢘比丘見金地河清淨園林欲獨宴坐佛止不聽後自獨往至彼便生惡念惡境界現却來白佛佛曰汝根未熟當須善伴何得獨往不聽吾言",
    "妻爲三伴": "十善婆沙云一戲笑伴非後世伴二共食伴非受業伴三是樂時伴非苦時伴又云在家以妻爲伴出家以堅忍心爲伴",
    "共破法輪": "俱舍云調達破法輪時與四伴七伴共破法輪卽三文達多等",
    "衆以多惱": "生經云有孤獨善自種作周給一切人多相依便有人衆子孫後令教善皆不從之曰我孤獨時一無違意令衆惱心等",
    "獨受無代": "根本雜事二十四云生時死時受苦輪迴時皆是孤獨無代受者",
    "無子巨富": "雜阿含云摩訶男巨富無子身沒財物入官王因告佛此人何因巨富無子佛言大王此人過去施一辟支佛飯後生悔心又曾殺他別母子來所感孤獨耳",
    "常給孤獨": "西域記云舍衛國有大長者名須達多此云給孤獨給孤施貧窮爲佛買祇陀太子園爲寺",
    "其心無異": "資粮論云雖有具福心不喜舉雖爲餓鬼貧窮心不可也何况人乎",
    "貧人求佛": "菩薩本行經云有一貧人見長者說佛功德便發弘願志求佛果恨無物施以蜜塗身臥於冢野施諸禽獸",
    "須賴至貧": "須賴經云有一貧士志奉淨戒少欲知足百千人衆常樂隨從得食與財而悉轉施",
    "貧人悟道": "華首經云選擇貧人發心求佛或有笑者謂曰以佛道者不擇貧富",
    "貧人擔糞": "智論云尼陀貧人擔糞爲活佛知根熟而往度之尼陀肩負糞擔見佛迴避一羞慚二恐薰惡世尊佛故往逆之令去糞擔而爲說法悟道",
    "得珠上王": "須賴經云有貧人須賴得古聖王金珠上波斯匿王王曰汝貧何以與我曰我不貧王曰何耶王無七勝之財",
    "賣薪施佛": "賢愚經云有貧人賣薪得錢遇佛發心將錢施佛捨是身已生大富家手中常出錢不絕因名金財",
    "貧亦可賣": "賢愚經云有一老婢貧苦作使取水悲哭迦㫋延見問母何哭答曰我家貧客作以求自活常受貧苦曰何不將貧賣之曰貧如何可賣曰當三皈三寶而少供養卽當富也豈不可賣也",
    "欲與富等": "百喻經云有一貧人少財寶欲與富者等之爲齊平故便棄物如出家者見宿德受利便欲還家也",
    "貧人施燈": "賢愚經云有貧女人見佛讚歎無物可施遂求得一錢買油然燈供佛其燈不滅以因中曾爲富家女請佛被貧女先請惡心向佛所以感今貧也",
    "一衣施佛": "百緣經云須達長者駕象化人令供養佛有一貧女唯有一衣遮體無物可施遂自念言今者貧窮昔因不作今又不施後復如何我今一衣今持施之從他此身餓死若是此身不施亦死思已便施佛知告王能施難施此貧女也王與夫人聞加賞歎遂大與衣服等此卽現報也",
    "金珠箔佛": "異相云迦葉佛像法中有一貧女在佛塔中止宿常自尅責見佛面上有金色少常願添補後拾得一顆金珠女心歡喜將詣金師請箔佛面遂感生生身體金色願與金師常爲夫婦等",
    "貧人施木": "百緣經云有一貧人負一焦木欲賣時有化人引至佛所以木施佛佛爲受之化爲花樹與之受記",
    "窮人指樹": "㫋檀樹經云有人貧困入山採樵便值大雪飢窮失路樹神㫋檀愍之將皈養育前後三月窮人辭之與金一瓶神曰勿言我處我之所依曰旣受深恩濟我窮命兼與我金何敢言也後國王得病醫曰須㫋檀樹也王出勑召慕知者爵賞窮人違誓應召將人指之未至樹間其人便死",
    "乞兒爲王": "辯意經云有一長者設齋時有乞者二人一先來不得食以太早故二後至僧衆大與飲食曰我若爲王當報僧恩不得食者曰我若爲王當斷沙門命以願惡故後因車過自倒被車斷頭願爲王者以願勝故後感因中乃爲王",
    "被誑墮坑": "金藏經云有五百貧人至於聚落使一看物餘卽入城乞食有一狂人誑諸乞者有施湯在近引諸盲人墮坑而死喻受邪法相誑墮在地獄",
    "被打傷臂": "越難經云越難長者有子名曰㫋檀子父極慳後父因病不醫命終以慳貪故生貧兒家又無一目行步之聚落乞食因至㫋檀之門其子不識是其亡歿之父令門人打之被傷臂在坑中佛過見之曰子父亦不相識",
    "得爲乞王": "異相云有乞人求乞得一銅鉢進上於王王曰汝欲何願曰爲乞兒中王王曰候願王後見一乞兒而得歡喜丸乞王奪之而走衆乞兒逐之將及乞王遇辟支佛便施之後獲大果",
    "最下乞人": "淨名經云長者受珠瓔一分奉難勝佛一分施城中最下一乞人同彼如來福田之相",
    "五種非男": "俱舍云一生無根勢二犍生已去勢三變生已變其形勢四半爲半月能男半月不能五姤見他能作方能勢動又云半擇迦扇佗半擇迦名曰無根或名樂欲樂他染故黃門者令守門者故閹竪精閉",
    "形變成男": "西域記云有迦膩色迦王別母弟上欲出省方命弟令監國事弟私自去勢封以金函而卽上王王曰何物曰隨軍賞護駕迴之日自有發明王卽依之迴駕之後果佞臣謗其王弟言亂中宮王怒欲殺弟曰願王發函王見餘勢曰預防也王曰若非此驗何以可明也王深悔責其弟後因見人驅牛五百欲去其勢贖之遂感男根却生等",
    "男根再具": "高僧傳云魏高祖有閹官自慨形餘奏乞入山服道勑下許之乃賷華嚴經山中晝夜讀誦禮拜未終一年男根却具事𨵃奏聞見其魏史",
    "五非戒依": "律云五種黃門皆不許度亦不發戒非戒依惡阿勢耶不堅深故",
    "軍旅四陣": "根本律云軍有其四一象二馬三車四步旗有其四一師子二大牛三□魚四飛鳥陳勢有四一梢刃勢二車轅三半月四鵬𦐂等",
    "魔有十軍": "大方廣華嚴經云一欲貪軍二憂愁軍三飢渴四愛染五昏睡六恐怖七疑悔八忿覆九悲惱十讚毀邪稱譽等軍通上與般若論同摧滅善法如軍旅也",
    "受賞不同": "智論云三軍用命相傷將軍受之賞賜工匠計度受利三倍運斧者少也",
    "兵則貴右": "老子曰兵者不祥之器不得已而以用之用則殺人害物",
    "西國戰旅": "西域記云戰士驍雄異狀必選子父相傳其業遂窮兵術居卽宮盧周衛征則奮旅前鋒凡有四兵步馬車象象則被以堅甲牙施利距一將安乘授其節度兩卒左右以之御車以駟馬兵師居乘列卒周衛扶其輪轂馬軍散禦逐北奔命步軍輕捍敢勇充選負大𢲸執長戟或持刀劍前奮行陳凡諸戎器莫不鋒銳所謂矛楯弓箭刀劍戟斧戈殳長矟輪索之屬皆世習矣象上使者上四人下八人馬一人下二人車一人上下逐車四人又西域阿陀國戰敗者以女服而辱之",
    "兄弟之戰": "莊嚴論云阿越國王兄弟二人爭國共戰弟用索及兄項將拽下馬兄念三寶因發大乘心索尋寸斷方免被擒",
    "戰生天上": "成實論十云若人忠教殺賊得勝者死生天上女樂來迎受福何以故賊壞善入村落城邑前人除害殺之故獲勝福矣",
    "戰敗毀佛": "北涼河西王蒙遜爲母造丈六石佛在于山寺素所敬重宋元嘉六年遣世子興國攻敵被殺遜怒佛無靈下令毀寺殺僧佛淚下如雨遜聞自往至其寺門戰慄喚左右扶入見佛淚下禮謝自責令僧還復本寺敬信逾前出法苑珠林",
    "恩戰之本": "孟子曰宋小國將行王政齊楚惡而伐如何孟子曰毫與葛伯爲隣不修祀湯使人問曰無犧牲與之復不祀又問之曰無粢盛湯使毫衆耕之餽食者伯卒兵奪其童子黍肉殺之湯爲殺匹夫無故一舉而尅之",
    "鬬戰二王": "根本律云魔竭王與王舍城王戰王舍初羸疲兵散而走六衆比丘曰他旣敗勿得深逐汝不聞野干被逼勢同猛虎故須後敗矣",
    "戰不責兵": "十住婆沙云如兵戰敗君但責將兵衆無知如菩薩不救有情十方諸佛責之也又四分云比丘不得往觀軍陣",
    "鬬戰自得": "大隨求云波羅奈王名曰梵施有鄰國四兵來侵王境王將此咒在身與之戰鬬悉皆降伏",
    "兵戰有功": "法華經云譬如強力轉輪王以四兵討伐不賓王卽見有功者隨功賞城邑聚落等乃至髻中明珠末後與之王諸眷屬卽大驚怖等",
    "留離戰釋": "阿含云釋種成新殿請諸佛僧留離王子與伴苦行婆羅門子輙先曻之釋種嗔責拽下罵言奴婢之子留離曰我若爲君當雪此恥苦行記之後離王登位苦行白王王卽發四兵來伐迦維釋種佛在路側枯樹下坐表失親廕乃進兵攻城釋種持不殺戒亦放箭至四十三十二十里者但傷彼甲冑而以種種刀杖終不傷尋總被煞煞魚因也",
    "修羅戰天": "婆沙云修羅因女事天得蘇𨹔味以自福變却爲天欺誰時興兵戰或空中血下刀劍皮肉耳鼻等下或被天帝念般若力五繫修羅在其殿前或帝釋敗迴車避巢等",
    "賊有五種": "摩得勒伽律云一劫強取二軟語三苦切四受寄不還五施以重索又五大賊一用四方僧物二自言得羅漢三佛說法稱自言四不精進五多衆迴遶現其異相誑人",
    "捨想不索": "有部律云若比丘被賊刧盜刧物已作捨想彼已作已有念見應與直漸取不應送官但爲說法從乞或酬半價如直取自犯其盜未除",
    "嬾墮爲本": "俱舍云刧盜過起自成刧末因長取香稻以備後食餘人相倣貪墮生焉由是香稻隨取不生慮其遠盡遂立疆界衆共分田便卽於己田分生恡護心於他田分便生侵奪刧盜旣興遂立田主雇令守田",
    "五種三相": "十住論云一魔衆二外道三煩惱四諸根五五蘊皆曰賊也又律云賊有三相一常有悕色二服裝異常三多遊險路如惡羅刹",
    "五神三嫌": "七佛咒經云盜戒有五神一法善二佛奴三僧善四廣在五慈善此五皆是盜戒神名又根本雜事二十四云人有三嫌亦名爲賊一無事多言語二身著垢膩衣三不請赴他食此三爲人賊",
    "羣賊受化": "報恩經云有五百羣賊斷路爲業佛觀根熟乃化一人乘大名象身衣七寶賊見欲刧化人放箭射之衆皆傷中苦痛至極求哀懺悔化人曰汝等能皈三寶受戒斷殺而可免也五百羣賊依言而免一時受化又云佛昔因中與五百人爲伴遇賊賊先令一人來伺察之其人與佛先爲其友乃密告之恐同遭害佛思曰今先殺此一人驚彼五百免同作惡我自受苦等",
    "認賊爲子": "萬行經云如人認賊爲子委付財物終無所益如人妄認六塵亦如此也",
    "五共拔刀": "投身餓虎經云太子厭身五賊拔刀隨後奔逐五蘊老逼亦如是也又如毒蛇丘井空聚浮雲等",
    "比丘賊住": "金藏經云若有比丘不行我法但貪供養名利毀諸戒律卽爲賊住我法之中虛食信施",
    "咒令伏之": "咒賊經云當誦此咒令賊伏之不能爲作以咒力故",
    "賊亦非盜": "弘明集云能言不能行國之師能行不能言國之用能行能言國之寶不能言不能行國之賊也",
    "道爲米賊": "佛道論云蜀中記說張陵得咒鬼書有人欲學法者納米五斗時號米賊子衡孫魯黃巾皮冠衆名鬼卒祭酒等作亂曹操滅之",
    "少妻被誘": "根本雜事二十七有老婆羅門少妻行被人誘將稱是我婦爭梵見官大藥見之令禁驗察老者不食曰老者妻少者重杖坑埋至咽以孔雀膽書額餘賊同此治之盜息也",
    "可奪皈主": "瑜伽論云菩薩若見賊盜佛塔法僧等物如是見以力能奪取皈主無令彼賊受長刧苦爲憐愍故小乘不然若屬他己自犯其盜不許奪也",
    "受三皈喜": "百緣經云有一比丘因得一㲲被賊所奪更索其㲲又取其鉢比丘云此賊無足遂設其計令於窗中申手與汝賊申手被拽繩繫之在柱其賊求哀比丘以棒打之隨棒教言皈依佛等三棒後放賊曰佛大慈悲若說五皈我當死矣乃出家",
    "稱佛得頭": "生經云昔諸人事神以金爲頭有賊盜之終不能得其賊乃稱南無佛神卽授頭與之賊曰佛大慈遂出家也",
    "不應違彼": "根本律云比丘居蘭若有其賊至凡賊所索皆不與之稱三寶物賊遂殺比丘或斷手足佛因立戒曰賊爲林野貴人不得違也如王官等設三寶物與亦無犯乃至說戒來亦莫遮也",
    "被劫而免": "慈恩傳云三藏至西域被賊刧物都盡兼捉三藏置在壇上祭天尋遇風雷聖力方免見其同伴而相勉曰大寶曰生勿爲小賊矣",
    "賊爲比丘": "異相云時有一賊被王捉急竊爲比丘不思道德佛知喚來乃爲說法教誡汝在俗爲賊今賊住然免王怖後報地獄如何賊因是悟道修行",
    "鴦掘稅指": "鴦掘經云仙人之妻慕弟子貌不從返讒於掘師令取千手指少一欲取母指佛爲化之作一比丘鴦掘捨母趁比丘不及令住僧曰我法本常住衆生妄見去諸法實相中無來亦無去也鴦掘投刀在地受佛化也",
    "六賊破家": "大佛名經云佛言善男子眼觀妙色婬佚由此生鬬亂諍訟不生禪定是一大賊二耳聞聲善惡攀緣三鼻嗅好香長其十惡四舌貪五味妄說是非五身染細觸恩愛由此六意如陽燄奸猾相頑戒定等失此六大賊破汝善家也",
    "竊盜": "與賊不異然力取私竊不同也",
    "智不能殺": "百緣經云有賊竊佛塔內王所施珠得賊不殺智臣誘之令醉與宮女誑之曰汝今在天上也賊醒曰我曾寺中夜竊聞比丘說天人目不瞬也此非天也然後免死乃投佛出家曰聞一義免死何况多也",
    "那律續燈": "本行經云那律因中爲竊夜入佛塔中見照佛燈暗以箭挑燈續油立願故得天眼報出家等",
    "偷衣盜法": "百喻經云有盜盜王衣捉得曰我祖父衣王今著之不知倒正表裏如外道盜佛經不知義理",
    "好色兼竊": "根本律雜事二十七云有居士娶婦未久恐乏家財遠求親識得金銀五百數年而歸夜至村外思自念曰我妻少年恐有他意且將金銀埋在林中以糞記之夜扣其門妻正與他少年共食酒炙畢備聞扣門聲知是夫至令少年在床下藏開門夫見飲食大怪問之妻曰昨夜天神告我知君至也備以待君夫喜共食而寢妻曰汝數年在外得何物來曰得金銀五百何在曰在某林中糞記之床下人知出已先取居士至明去取不見大笑皈告智藥大臣藥曰錢在勿憂令皈設會有夫伺之果得賊也何見夫迎婦笑卽賊也",
    "誤取耕衣": "優婆塞戒經云有人耕田置草架衣人爲無主誤取耕者曰我衣前人慚而却還也",
    "錯持浣衣": "律云有比丘求糞掃衣至水濱見衣持去浣衣者曰我衣比丘爲無主將入寺衣主見佛佛令還彼如後更見有衣先於高處遠白無主認得",
    "七緣成重": "俱舍云一作非己物想二不同意三不暫用四知有主五不狂六不心亂七不病壞心具此七種成盜罪重異此卽輕",
    "四錢成夷": "律云西國王法四錢卽殺佛制盜戒四錢成波羅夷罪此云他勝或不共住也",
    "盜用他犁": "罵意經云有盜取他犂田用畢心悔白佛佛言意何曰欲還金犂佛言不解盜過",
    "不白飲水": "六度經云仙人道行以渴所逼不白主人便飲池水悔過詣王請罪王曰非罪仙曰是盜王且令在後園以國事多忘經六日後佛修道六年苦行以是因感矣",
    "俯首應心": "西域記云有盜夜入佛塔故取佛髻珠手終不及盜下曰佛因中捨國城妻子頭目髓腦何以果位惜頂上一珠佛乃低頭與之其珠後入市賣王捉得問之曰因何盜珠曰彼佛與我勑看塑像猶首低也王令贖之施佛頂上首現低也",
    "飢合食草": "莊嚴論云有輔相子後因貧極入於王宮行盜竊得其物已又自大飢故見白灰乃誤食之爲是其𩚙才食便悟曰我何不食苴而作賊也因是悔焉",
    "盜有多種": "正法念經云婬賣買計多與少借貸不買還他隱諱他物等皆名盜賊非如本賊但有名",
    "盜不能去": "續高僧傳云有賊取普安物者迷不能去縛足相似花嚴經力",
    "求那唾壺": "高僧求那有唾壺被賊將去那以空席卷之誦咒自來也",
    "不貴難得": "老子云不貴難得之貨使民不爲盜清慎無貪",
    "凶惡非律": "俱舍云律爲法律卽十善等凶惡不行名爲非律卽諸造惡者總名故西域云諸造惡者皆名非律義人爲不依法律",
    "非律之儔": "報恩經云所謂屠兒魁膾養猪雞羊捕漁獵師網鳥捕𠻵咒虵縛龍獄吏作賊置網經營惡事斷理惡王諸懷惡也",
    "屠兒請佛": "法句經云有犯過惡自爲外道常懷惡心令屠業人詐來請佛齋意待問佛還有福有罪佛受請來問佛曰罪福不亡各異皆在矣",
    "殺以勸人": "芬陀利經云大悲菩薩現爲屠人逼有情類皆令修戒不從者殺之非實也故現威愶而令修道化相不同也",
    "伽吒宿命": "法華云伽吒惡人少小以來與未生怨王爲友登王位乞願獨爲屠業王曰不懼後世曰我七生爲此業耳王來問佛佛曰此人因中曾供養辟支佛邪業所感如是矣",
    "異相多種": "律云自殺勸他讚歎王法因便與方藥遣使從貪嗔癡起其殺業等",
    "殺戒神名": "七佛咒經云一名波吒羅二摩和羅三波睺羅四呼奴吒五賴羅吒皆殺戒神名",
    "隨福分三": "萬行首楞嚴經云殺生之人上福者爲神龍非因殺自有別業中爲飛行夜叉下爲地行羅刹皆有別業助",
    "依罪受報": "十善戒經云閻羅王晝夜六時呵諸罪人汝樂殺生令他受苦汝今合受刀山炎熱地獄苦一日一夜六十億生死身作八萬四千段還合活如故也",
    "王戮聖人": "異相云昔有王無其膾子勑一人不從曰我受佛戒王令殺之其人兄弟七箇兼有老母王令次子乃至七子皆曰受戒王次第殺之至第七者母來白王王怒前六子不來何也母曰六子皆已得道所以不來此小子未也願王留之恐犯戒也王知是悔過自責遂爲焚尸立寺起塔藏其舍利也",
    "以氣噓之": "無所有經云時有主殺者名曰氣噓命終有子王令主殺不同其父秪以氣噓令死此子不然非用刀杖唯以口嚙咽喉令死兼食其血肉骨髓以業力故",
    "用爲飲食": "央掘經云時有一人以殺爲業用肉爲食以人血爲酒因見佛故悔過自責禮佛懺謝便感手生花篋供佛此卽是聖人化作",
    "爲殺無罪": "十住婆沙云如安息國殺生命令度苦東天竺祠中殺生祭天祈福欲生梵天父母老病殺得勝福免困苦故虵蝎等爲人毒害及虎狼毒獸等殺皆無罪癡行殺也",
    "受施須教": "育王傳云昔有一家常供一道人其人賣肉爲業道人未及教善其人已死河內爲神劍輪隨後日夜受苦道人因事與伴過河神報舡索道人責不相教善",
    "五種不疑": "正法念經云有五種殺不疑無罪道行擲物醫師父母打子燒薪原野心別故無殺心故是以無罪也",
    "自殺誤殺": "律云有比丘厭身閣上投下殺他人父比丘不死子來見王索比丘命王放子須索王曰汝還上樓投身下殺比丘子怖方止",
    "畏知被殺": "異相云迦留陀夷化飯之家偶見其妻賊通妻恐夫知其妻語賊曰此事終泄比丘知矣不如殺之以免後悔賊殺比丘埋在糞中王知俱殺也",
    "獲報如因": "出曜經云行怨得怨罵人得罵擊他得擊殺他得殺因果必然",
    "廣額之藝": "涅槃云有屠兒名曰廣額日殺其羊後見舍利弗化受八戒死得生天爲毘沙門天王子此遇聖免也",
    "如響之報": "淨名經云是殺生是殺生報是妄語是妄語報是兩舌是兩舌報是無義語是無義語報等",
    "殺有十六": "涅槃經云有十六種一爲利餧羊肥賣二爲利買三賣猪四買猪五殺牛六殺雞七鉤魚八獵師九刧奪十魁膾十一網鳥十二兩舌十三獄卒十四斷事十五惡王十六咒龍",
    "比丘屠羊": "大莊嚴論云昔有比丘住阿練若未堅戒定遇一寡婦來親近後相染著乃令罷道比丘不閑餘業便學屠羊後遇親識比丘示道重令出家悔罪得戒",
    "無智被打": "雜寶藏經云有老無智比丘因見居士福至供養上座咒願常得如此後至凶衰之家受他供養便爲咒願常得如此被打又至夌𧂐左旋見墓右轉觸網驚鳥匍匐浣衣皆被熟打無智失時",
    "四種應打": "雜事律二十四云智養大臣王怒曰汝應打曰臣不應打有四種應打何也婦打隨其夫驢打疾行其道帛打令其光皷打令其鳴",
    "打尸散花": "育王經云昔有道人路行見一鬼以杖打其尸問曰何打此尸乎鬼曰生不修福但造諸惡故令遣我受斯苦報又見一天人以花散於尸上問曰何也曰因此作善令我生天",
    "奴婢不瞋": "像法決定經云俗人不問貴賤不得打三寶奴婢畜生及受三寶奴婢禮皆得殃咎",
    "闡提惡人": "涅槃經云闍王欲詣佛曰佛近不及惡如鴛鴦不近廁也天帝不共鬼神同處闡名信提云不卽無信人",
    "排打殺父": "律云有比丘與老師居是父同行遇夜排令速行父死又遇夜虎狼咬父死又墮入上死又如愚子以杖打父身蚊父死又云一切畏刀杖無不愛受命恕己可爲喻勿殺勿行打",
    "打牧牛人": "四分律云有比丘見牧牛人臥以衣枕頭爲是死人以杖打破其頭欲取其衣返被他打欲死白佛佛制戒不許設是死人亦不合打也",
    "孔雀被縛": "孔雀明王經云爾時孔雀王與羅多綵女從林至林從山至山而爲遊戲遂鳥𦊰縛之",
    "比丘不許": "五百問事經云比丘不許相撲及與白衣等皆犯墮罪",
    "撲皆令伏": "本行經云太子與諸釋童子勇力相撲衆皆不及唯天授力大不伏太子被太子手執繞塲或擎在空或安在地擲弄再三不令損其支節撲在地等乃至百齊來皆倒",
    "勿令親近": "法華經云相扠相撲皆勿親近凶險戲等",
    "背痛之報": "本起經云昔佛因中曾爲相撲人來曾爲被誑遂折其腰背至今痛在宿因也",
    "力士之戲": "報恩經云波羅奈王令力士鬬戲相撲蹈起磐石下有函等",
    "爲是相撲": "律云有比丘襞擪衣裙欲上其樹有所取索有居士見曰欲相撲耶具事白佛佛曰不得上樹招俗譏嫌也",
    "漁人受化": "異相云有漁人五百取魚積世爲業佛見愍之就化之示其善惡因果猶生疑也乃化一人從江而來水只至膝人皆怪而問曰我性愚直南見一人問水深淺言可至踝吾信渡之諸人曰異哉我等何爲無信根",
    "在水漸進": "法炬經云漁人養子一二歲已便致水出沒令熟乃至長成能入大海",
    "不絕其化": "高僧傳云滬瀆口智者大師見漁人化之不從以二葉擲水變二水牛在水共鬬壞其網罟方信後買放生池等",
    "漁者多緣": "報恩經云釋種因中爲漁人殺他二大魚俱羅在魚腹父於漁人處買得吞環百頭人競子各在諸部更不重錄",
    "詹何善鈎": "孟子曰楚人詹何善鈎有聞於國以獨繭絲爲綸芒針爲鈎荆條爲竿剖粒爲餌引盈車之魚楚王聞而異之問漁師如何曰臣𥹢先太夫蒲且子善才弱弓繳纖乘風振之連雙鶬於青雲用心專動手均臣因學之五年始盡其妙臣之臨河持竿心無雜慮唯漁獵之務意在其漁投綸沈鈎手無輕重物莫能亂魚見臣鈎餌猶沈埃聚沫吞之不疑以弱取強以輕致重也治國若此則天下可運於一握哉",
    "網張四面": "呂氏春秋曰湯見設網四面祝之天下地上四方皆入我網湯見曰嘻盡之矣非桀其孰如此也",
    "獵師圖象": "智論云菩薩示現爲象有獵師圖之象乃以鼻收取獵人安慰不合雌象蹈之又於石罅中板牙施之",
    "變服爲僧": "報恩經云獵師見金毛師子常近比丘來告家屬曰我七世已來爲獵師未曾見有此獸王身毛金色若得其皮奉上王者當獲大富乃剃頭披袈裟持勁弓毒箭殺之取皮上王王問其緣大怒獵師逐之",
    "臂弓聽法": "譬喻經云有獵師臂弓攜鳥聽佛說法佛不爲說而去阿難問佛何不爲說曰我普爲一切此人是大菩薩曾爲國王恩不能普有不顧者一宮嫌恨於王共謀藥殺於王今所攜禽是當時藥王者一宮人也負他王償命畢此人方法化悟解也",
    "在庵設網": "本行經云佛昔因中曾作飛鳥調達作獵師庵中以草遮身設網捕諸飛鳥佛因知而去矣獵師不得",
    "三乘三獸": "智論云小乘如鹿在園中箭但念出園緣覺如犀在園中箭猶念其子象喻大乘園中安隱而出無怖無畏矣",
    "四人見與": "生經云有四人見獵人得一鹿一言鹿乞者與角一人言兄得脚一言知我心者得心腸一人言骨肉總得故知人言須善軟也",
    "永陽馬失": "續高僧傳云陳永陽因獵馬失感梵僧來手觸便自製願文在傳爲王重佛永斷畋獵",
    "獵人負恩": "異相云昔有國王捨國修行時在山中遇大風雹而有獵師烏蛇三種皆墮深坑仙人愍之皆爲救濟天晴總去仙人後因入城到獵家與語不應與笑不喜乞食不得烏後報恩𭊷王夫人髻中珠送與仙人獵後知之告王爲盜王與捉仙人禁之蛇知夜入宮螫太子手仙人醫之乃免蛇報恩也",
    "屠獵不得": "薩遮尼乾子經云薩遮曰菩薩爲王治國屠獵羅網焚燒山澤放鷹走狗皆悉不行",
    "殺獵別住": "法顯傳云中天竺不殺有屠業別住城外入城擊木自異不相湯突國中不養雞猪不賣生口市無屠人賣肉沽酒婬貪之類亦在城外爲行居住凡是什流尠有感動闚其門者貨乃用貝齒等",
    "盜取師子": "譬喻經云有師子生二兒欲出求食寄在道人處道人偶出被獵盜取作沙門像來二子不疑被煞剝皮去賣道人歸不見入定觀見遂乃索以爲坐褥願二子早生人中後生在長者家雙生長已求爲弟子度令得道還坐自皮",
    "負債而食": "要集云三業不勤負債而食身業衆護威儀旋繞禮拜口業讀誦唱唄受持經典講說等意業修禪習定如是總𨵗食他信施卽負他債須償",
    "自欠須償": "譬喻云有射王得一道人善作梵音王爲之歌有客見欲從王買道人出錢三十萬道人曰汝今自贖也王前生賣惹汝買三錢我作保汝不還他利生此",
    "畫地索債": "百緣經云佛行舍衛城有婆羅門畫地爲界不令佛過須得金錢五百須達長者見而爲償佛曰過去生此爲樂而汝欠他錢五百我作保證也",
    "欠償自縊": "賢愚經云有人欠償極多無力可償便欲以繩自縊時有一人尋時便見謂曰汝因何也曰欠償不少曰勿爲我與汝償乃至財物都盡後入海求寶遇風又捨身救人乃佛因地也",
    "欠他須償": "成實論云若人欠償不償爲牛羊獐鹿驢馬駝騾等償他據直多少或云有利資倍如三寶物重倍多過本等",
    "兄爲與還": "金藏經云有兄弟二人兄出家得果弟常爲居家慳恡欠他人一錢鹽後死爲牛見兄羞死以常勸爲善故其債兄爲償",
    "欠少費多": "百喻經云有人少一錢而往索之過河兩錢不見復來又爲兩錢過河所索甚少所費甚多而受疲苦如愛名利而虛往來",
    "比丘衣點": "律云比丘之衣或角或裏各須點淨恐有遺失忘誤故令記之又云失衣漂衣燒衣或得者入衆白問其記點無主入衆等",
    "失物還得": "根本律云毗舍夫人生不失物而不信驗之將母指環擲於河中母後得魚環在腹中果然重得曰我生不曾失物佛言以因持不盜戒爲聖護財等",
    "過不自見": "法華經云不自見其過於戒有缺漏護惜其瑕疵",
    "打擲遭棄": "不空云持真言者神鬼隨逐護衛無得爲過神鬼見怒而打擲棄去",
    "斷舌悔過": "天親傳云菩薩不信大乘因兄無著悟之乃執利刀欲斷其舌曰舌爲罪本無著曰昔以舌毀大乘今以舌讚大乘補過自新其罪卽滅遂造大乘論",
    "六稅其一": "西域稅法六稅其一王分四分一充國用祭祠二宰臣三賞聰明碩學四給諸異道稅賦輕薄不虛民利",
    "增減不定": "正法念經云王取民賦稅依舊法若天災時卽與減放秤斗均平不逼不罰",
    "六衆告稅": "根本律云難陀寺近路有商客有物偷稅六衆夜知爲不相酬反告稅官總令刧奪佛知制戒不得告他稅利教他疎失利則生惱非出家也",
    "不寄稅物": "律云若比丘有物寄在他處偷度關稅得罪或與他負物偷稅亦焉",
    "有德斷事": "四分律云有慚有愧多聞持戒可衆中斷其所有比丘等是非若持戒多聞不具者有慚愧者助之",
    "兩分繼紹": "異相云重姓比丘初生時父母無子禱神得之因至河戲失手落水魚吞在腹下流長者得之因爭其子遂來見王王爲斷之令長成後各與娶妻以子令爲後嗣後兒出家名重姓因中曾施佛一金錢",
    "二共立盟": "根本律云大藥佐重興王國中有商主堅志不惑有姓女來嬈之不從乃立誓約商主曰我若失志輸馬一匹我若不得輸金錢伍伯後時商主勸曰不須在此我已知汝女曰請馬不决大藥斷之令牽馬至河與影",
    "檀膩多災": "賢愚經云長者檀膩迦家貧無子借牛耕田還主不言而來失牛走酒坐殺他床上小兒走越牆蹈殺織席老翁遮馬折足佛昔爲王斷之令免死還牛不言斷舌見牛不收主應挑眼牛主求體殺子令與爲夫殺父爲父",
    "帝名千眼": "別譯阿含經云天帝亦名千眼因中曾爲斷事官千百皆中由眼見無不甘心伏罪故以爲名千眼卽天帝因中也",
    "產只有身": "異相云有長者亡財合入官以婦懷妊王令候生非男卽納後生雖是男總無手足及舌乃問佛佛曰卽曾作斷事官有兄弟二人爭財弟將珠與斷官官便曲情故感此報也",
    "罸惡救衆": "因果經云救一國殺一城救一城殺一家救一家救一人等",
    "古法定實": "西域古法驗罪虛實以石與人連囊而盛沈之於水石浮有犯返此卽虛又火燒赤鐵舌手足損虛不損實或花散火上開犯焦虛秤稱食毒與羊臨時取驗也",
    "擊皷坐標": "中阿含七十云西國罪人刑極者縛在驢上打破皷似驢鳴令報六街然後城外坐高標下示衆殺之",
    "聖女希有": "月上女經云月上女生已便同八歲不久長成端正有名城中豪貴盡欲求問女令集彼大衆欲求問者衆旣集已女爲現通說法悟道而退",
    "奈女生花": "福德經云迦葉佛時有一貧女將其奈菓供養佛僧當感今生在奈花中出具大福德智惠今爲王妃生祇域醫王也",
    "銀色割乳": "銀色女經云往昔蓮花城中有一女子如白銀色端正可知時見鄰婦飢餓欲食其子時銀色女欲爲取食曰我飢不可待銀色遂割兩乳與食求佛",
    "瓔珞辯才": "瓔珞女經云菩薩示現長者家生有大辯才如維摩詰須菩提乞食至他中門而立女卽取鉢而謂曰仁者乞食爲何而食須菩提曰佛乞食我亦乞食女曰佛乞食時有十二種利益廣說如經空生慚而退",
    "諸大聖女": "要集云淨名女名月上波斯匿王女名離垢須達長者女名無垢此皆是大權菩薩化現也",
    "胎中聽法": "賢女經云有長者女在母胎中母來佛會聽法女在胎中合掌樂聞郍律天眼見之問佛女在右脇俄而便降生天人覆衣皆不肯著白有福業所感本衣現耳",
    "寶錦成佛": "龍女經云有龍王女名曰寶錦與大迦葉共論道義不及佛與授記當來作佛號曰普世如來也",
    "三女生花": "祇域經云奈女奈花中生須曼女須曼花中生憂曇女青蓮花中生皆是因中供佛僧或五百比丘尼或爲除糞皆修淨因本願菩薩示現也",
    "利行神變": "法華三昧經云利行聖女問舍利弗女人之相改舍利弗爲女人像女淨名丈室天女也",
    "龍女成佛": "法華經四云婆竭羅龍女年始八歲利根智惠受持法華經故速成佛以珠獻佛依經力卽化成男子作佛",
    "慈行童子": "花嚴經云善財求法至師子奮迅國有師子幢王女名曰慈行求其法至於女處見其女與五百童女而爲眷屬是大菩薩說不可思議法門其女皮膚金色眼紫紺色髻紺青色以梵音聲而演法乃至令善財觀其宮殿",
    "婆羅門女": "地藏經云婆羅門女因喪其母求覺花定自在王佛乃知母生地獄等與光目女同卽地藏菩薩本因也",
    "化女成佛": "大般泥洹經云應見女人成佛故佛卽化之引其同類非實女也",
    "寶女清音": "華嚴經云自在天王有寶女一音能演百千音一一音中復百千善逝音聲亦如是此寶女有大如是妙音如佛等",
    "輪王女寶": "俱舍論云輪王有七寶是其一焉能隨王心具足千子冬溫夏涼能悅王心無妬多知佛相具足等",
    "女亦爲佛": "泥洹經云佛應度者欲見女人爲佛方可受化發心佛爲化之女人成佛發心者曰奇哉女人亦可成佛發心求佛",
    "女寶近王": "中阿含經十四云善見輪王有八萬四千夫人女寶第一將欲近王王曰妹等何不教我行慈人命短促一切無常勿爲放逸女寶等羞慚而退",
    "玉女五百": "本行經云佛旣生已欲歸迦毗羅城淨飯王令掃洒街巷嚴飾道路五百玉女各執香花音樂等",
    "如觸迦陵": "薩遮尼乾子經云輪王寶女身觸柔軟如大海島中有迦陵迦鳥亦復柔軟人得觸者離諸疲勞寒熱飢渴等",
    "女寶問答": "寶女經云菩薩化爲寶女與舍利弗問答義說三十二寶又律云男以女爲寶女以男爲寶此卽相受如寶",
    "魔有三女": "般若論云一名樂見二名悅彼三名渴受菩薩樹下來嬈於佛現種種姿態佛心不動入金剛定卽變彼三女爲老癭女人羞媿而去",
    "從萬二千": "維摩經云天魔波旬從萬二千天女來嬈持世菩薩施與令備掃洒曰無以此非法之物要我沙門釋子",
    "女爲魔縛": "瑜伽論云一切女人皆爲魔也又女人身八處可愛能縛於人所爲歌舞笑語美容進止妙觸就禮豐飾縛魔也",
    "女人八害": "要集云女人異於毒蛇有其八害蛇害一身女害多身二報法有無三五識六識四入衆有異五生趣不同六得果七慈心救異八入地獄蛇傷人死有生天人蛇不定也女人令人入地獄定也",
    "女有八態": "要集云女人有八十四態也大者有八一嫉妬二妄嗔三罵詈四咒咀五鎮壓六慳貪七好莊嚴塗飾無足八含毒害",
    "女慕阿難": "魔鄧女經云有見阿難端正而意欲爲夫意不能捨母曰不可得也佛有神力此佛弟子女曰若不得者我當死矣母曰候之母解蠱道請阿難供養便卽閉在房中佛力引救方免得出女隨阿難直至佛所白佛曰阿難是我夫也佛言阿難剃頭汝要爲夫亦須剃頭女爲慕阿難心切曰我願剃頭佛曰阿難持戒汝能持不曰能乃得果見諦",
    "女魔聽衆": "莊嚴論云王舍城中有一法師秀眉青目說化人皆令離欲諸魔女曰我等云何過日有一婬女少年美貌曰我能到寺引諸聽衆皆來我舍卽與諸伴至寺爲聽法衆見之無不惑者法師神力令彼女人化爲白骨各令皈命三寶等",
    "女欲過重": "般若論云女人含笑作姿憍慢羞態迴面攝眼美言邪盼薄媚愚人爲之心醉敵怨執毒觸火猶可近女人不可近",
    "七女端正": "七女經云有長者七女端正可喜有言醜者與金五百周行國內無敢言者詣佛佛言不端正曰云何不殺等名爲端正",
    "八萬四千": "賢愚經云育王因中爲小兒戲將土施佛佛令塗房告阿難吾滅一百年爲吾造八萬四千塔以吾因中曾爲弗沙佛畫八萬四千佛與諸小國王供養以爲因也所感如是也",
    "天女來娶": "法苑云魏濟北郡張起字義超以嘉平中夜夢神女自稱天帝令來嫁汝有詩來往七八年時來有七侍女餘人不見也",
    "修羅競女": "阿含云有修羅兄弟二人競一王女而生鬬戰共相殘害弟兄俱死女魔欲使故今如此",
    "被送王宮": "雜事二十五有比丘獨在空閑處有魔女來相嬈比丘曰我持佛戒無犯定不從汝魔女怒伺比丘睡持送入王殿內時影勝大王曰我若未信佛時必相致害兼滅佛法問其比丘何因夜至我寢殿具說其緣王早白佛佛集僧制戒不應於魔障處獨住",
    "摩利支天": "經云常在前曰無能捉縛有人能受持此經或見摩利支天女或聞名者志心供敬不被他人執捉或縛打",
    "天女執樂": "上生經云時諸閣間有百千天女手執樂器時樂音中演說苦空無常無我等又云有二十五玉女勝天魔后等",
    "大乘天女": "瓔珞女經云有一天女隨須菩提十二年聞說大乘法樂乃自悔責遂修大乘曰如飢人不食雜毒也而不樂小法",
    "天福將盡": "正法念經云天女福盡欲終有九相現皮緩身動花落花變風吹衣變空行生厭汗出欲取花菓樹不低枝嫌天人醜風散頭上髮亂等",
    "天女散花": "維摩經云有一天女見諸大士以花散之小聖著身花不能去天曰何爲去花曰此花不如法天曰若於佛法出家分別是不如法無所分別卽是如法乃至汝何不轉女身曰我從十二年求女人相了不可得矣",
    "辯才天女": "金光明最勝王經云辯才天女是閻羅王長姊有大神力智惠辨才又大集經云一切菩薩示受女身不爲女業等",
    "背負天女": "般若論云難陀是佛親弟端正色重其妻孫陀利未曾相離在於高樓佛知根熟因往乞食難陀見佛下樓接鉢盛飯其妻曰我沐髮未乾汝便須來佛見不接其鉢與阿難亦不肯接汝自佛邊將去難陀捧鉢隨佛至於祇園便欲辭佛佛曰汝思孫陀利端正爭如天女共汝試看難陀答曰去佛將上天見諸天女各有天男唯一天宮獨有天女難陀問曰何無其夫曰我夫下界佛弟難陀曰難陀便是天女曰我夫剃頭見爲沙門汝今僞稱非也難陀爲天女故請佛爲沙門剃頭訖與天女同下界因過水難陀背負天女而渡乃至命終爛臭生厭遊地獄等方出家修道",
    "天女奉釋": "寶積經云天帝有十二億天女皆能變身與彼歡樂彼皆爲與我非餘天帝無染",
    "天帝三后": "波沙論云天帝有園生夫人善法夫人赦支夫人以於因中同修勝業今於天上感三夫人園生樹善法堂乃至殿上宮人五百迴廊綵女三千等",
    "帝后悅意": "觀佛三昧經云修羅有女端正姿態有八萬四千帝釋納以爲妻因天帝與綵女遊嬉告父致於交戰不絕矣",
    "善賢爲后": "本行經云甘蔗種因茆草王求仙中箭命終有血墮地生二甘蔗因日開剖生一童子童女男名善生女名善賢以是王種後榮爲君善賢爲后瞿曇氏起於此也",
    "淨飯正后": "本行經云飯王娶善覺長者女摩耶納爲正后生佛矣",
    "韋提爲王": "觀佛三昧經云韋提希夫人是頻婆沙羅王正后阿闍世王母闍王囚父深宮夫人身塗麨密瓔珞盛漿以救王命修十六觀生西方也",
    "后無貞相": "譬喻經云有王夫人爲子曰我不曾出宮令白於王王知欲出勑許之令子御車出見百官人衆夫人出手相約不收其手子旣見以詐稱腹痛御車還宮曰無貞之相",
    "貧女爲后": "增一經云有貧女志行貞謹面目端正王欲納爲第一夫人貧女曰須見佛問其宿因王亦許之乃至出家得果",
    "后欲自殺": "譬喻經云有王救得龍王小女龍欲報恩王曰求解百鳥語也勿說於人卽可相與曰然龍乃傳之王旣解已後與夫人登樓見鵝爭王笑夫人曰何笑三問不語夫人曰王若不語我今自殺王止又見母羊渡水索羝羊接不從曰我死羝曰我更有餘王乃笑而自省曰夫人死有餘豈不如羝哉",
    "法護夫人": "不拜王論云榮國夫人煬帝后之母也敬崇佛法大建福田造像書經相續不絕當時下勑令僧俗拜宣律師上啟免也因之護法",
    "夫人聖德": "涅槃經云佛將入滅有諸王夫人除韋提希爲度衆生現受女身常行空無相無願之法薰修其心次有三界妙色夫人愛德夫人等修行禁戒",
    "妬嫉夫人": "阿育王經云王第二夫人髮長八尺相師言生金色子也後將生子大夫人嫉妬曰汝少女生子面不合見天以衣蓋面用猪胎易之殺金色子王後知之殺夫人",
    "天帝妃后": "法苑云天帝宮有萬七千房一一房有七天女一一天女七綵女並是妃后計三十九億五萬九千二百也",
    "太子夫人": "瑞應經云太子有三夫人一名瞿夷此云明以日沒時生天大明故水光長者女二名耶輸生羅云三名鹿野夫人",
    "后未藏寶": "律云末利夫人起未著衣或云手失跋難陀等入宮乞食而見王曰夫人慚不悅我無如見父母兄弟難陀等到祗園喧衆笑議有知慚愧者不忍白佛佛因集衆不許比丘突入王宮故制學處",
    "勝鬘見欲": "律云勝鬘夫人以階道果常信三寶供養一日與萍沙王登樓忽見河濱有沙門裸形而浴見已王戲夫人曰所見者如裸形尼乾者是夫人常所供養耶夫人未言聖衆已知出河次第相謂著衣騰空於王樓上如鴈行而過佛知制浴衣戒",
    "殊勝妙顏": "心地觀經云十六大國王夫人韋提希夫人甚可愛樂三界無比福報光明如意寶光才利妙德殊勝妙顏等皆爲度衆生示現女身等",
    "索泡花鬘": "出曜經云有王女端正不離王前見水上泡索爲花鬘王曰此當不實女曰我不得者當取自殺其王以女故當令匠人有智謂公主曰我善作花鬘公主且自選一好者來看公主手才近卽散知非",
    "王女願事": "報恩經云利師王女因入園遊戲見善友盲人不識彈琴自娛心甚愛樂乃白於王我願事此王曰汝已許善友今入海未還若也來時將何以報且止女曰以我與此王曰汝鬼魅入心耶女意不移乃至成禮後因小出善友責之公主誓曰願汝一目如故言訖依舊公主曰汝盲乞人何不信我善友曰我非也是其善友女曰汝大癡也友曰我若是者一目如故言訖依舊女告於王王知驚喜乃遣使告善友父王等",
    "紹位公主": "大雲經云等稱王女名曰增長紹父王位二十年中其國大治信重大乘紹隆三寶國在南海名曰無明有河名曰黑闇河南有城名曰穀熟等",
    "王女難得": "百喻經云有一田夫因見王女情慕成病有諸親曰此事成病大能懸遠虛喪身命喻如小施便希大果",
    "令女速長": "百喻經云王生一女命醫出藥令速成人醫曰令女在宮王不得見我今求藥以藥難得處極懸遠十二年外方可成就而來進藥請服王見大喜喻求邪解智者教之",
    "女真金色": "金色女經云其女端正金色面首如花身紫金色人所喜見與長者子方當遊戲文殊化令入道",
    "王使隨緣": "雜寶藏經云波斯匿王有女名曰喜光福德具足人皆愛重王曰汝因吾也女曰自業王怒令選一城中最下乞人與爲夫主女隨王教與夫至家見大寶藏見已大富造其宅舍王知問佛佛曰宿福力",
    "女爲君長": "西域記云有二女國在西印度女爲君長縱有男子不親國事唯務羊馬也",
    "勝鬘公主": "勝鬘公主經云波斯匿王末利夫人才悟道法思公主勝鬘乃令宮人附書與偈令信佛也偈曰如來妙色身世間無與等無比不思議是故今敬禮",
    "生再端正": "賢愚經云波斯匿王末利夫人生一女極醜名曰金剛王召女夫多與金帛不令女出後因聚會須與妻俱不來罸金錢五百女夫受罸金剛自責曰一何罪業感此醜容乃告佛僧佛爲現之女極歡喜懺謝却得端正如天女像等",
    "偶成婚禮": "雜寶藏經云有王女重病醫巫云法合在尸林內新死人上洗浴卽愈便令隊仗嚴麗依法穰洗有二客人在林邊過正遇行李一人病被熟打一人入林佯死王女澡浴豆末觸鼻佯死者啑人驚皆走王女被逼合親後王知納爲女夫王曰女不二現偶成親禮此皆宿因故使如是矣",
    "女壻重佛": "慈恩傳云伐獵毗國王女壻帝胄性懆急容止疎卒然貴尚賢聖信受三寶歲設大會七日近請諸國僧等施以上藥品味奇珍床座衣服",
    "遠妻土蕃": "高僧傳云玄昭法師往西域求法至土蕃見公主蒙津送殷厚來又經過亦復津送然公主信重大乘崇敬三寶",
    "宮人聽法": "育王傳云王請法師入宮說法幕遮宮人令其聽法有一宮人出冒死出聽曰佛法難聞說一切無常否曰說遂獲初果口亦不言法師知而白王王曰宮中有人寶也",
    "宮人不施": "百緣經云波斯匿王有老宮人慳不惠施目連化之將半殘果洗器水施後遂生在食大果鬼中王後因入草見問佛供養懺悔方免",
    "宮人事佛": "辯正論云孫皓溺其金像陰腫求神不較宮人先曾事佛奏曰當試求佛皓曰佛爲大神耶求之尋愈因是江南佛法重興法輪再轉矣",
    "宮人得利": "無所有經云頻婆娑羅王有一千宮女王令入園恣其遊賞諸女侍從入園而有一花去手一尺終不能得趁之不及直至毗富羅山佛會下止衆女見佛信心歡喜佛爲說法皆得善利",
    "宮女鴆王": "譬喻經云昔有一王恩顧有偏被宮人同謀鴆殺於王後王爲獵師宮女皆爲飛鳥償他王命",
    "自業而活": "雜寶藏經云波斯匿王聞二宮人爭理一曰依王活一曰自業依王者王喜令送物酒食賜夫人至令賜重賞至路半鼻中血出不止轉請他去賞自活者得王曰信各獨業",
    "被殺天生": "金藏經云阿育王初不信佛見一宮人掃洒佛塔王令殺之尋生天上天人初生皆知宿命因掃佛塔被殺生此尋卽下界花香供養佛塔謝恩",
    "內宮中尊": "淨名經云若在內宮內宮中尊化諸宮女",
    "麗娟玉質": "洞冥記云武帝有宮人名麗娟年十四玉膚柔軟吹氣勝蘭不欲衣纓拂之恐見痕也每歌李延年和之於芝生殿唱迴氣之曲庭中花皆翻落置麗娟於明離之帳恐垢汚其體也尋常以衣帶繫其袂閉於重幕恐隨風而去娟以琥珀乃爲珮置衣袖裏不使人知乃言骨節自明相與爲神怪",
    "有女之始": "觀佛三昧經云劫初光音天浴在海中精氣所漏生一卵卵開生一女子青黑九百九十九頭頭有十眼二十四手身如妙高山後漸生諸男女人物等",
    "女施於佛": "增一三十云有婆羅門生女端正曰若非輪王卽施於佛時無輪王乃將女施佛佛不受曰非我所宜有老比丘執扇佛後曰佛若不取當令與我佛曰癡人女人九惡一臭穢二惡口三無返覆四嫉妬五慳六喜出七多嗔八妄語九所言輕舉又佛告大衆此比丘過去亦惑",
    "女知來事": "異相云有二長者指腹爲親後兒見水入髏骨不滿樹果索摘獨母迎入腹中子嗚呼女髏骨不滿表將來聚斂果索表女欲嫁腹子呼人表語好心惡其女知",
    "親護未萠": "十誦云女有十四種護未萠事一父二母三叔伯四兄弟五姊妹六舅七姑八舅母九親里十同姓十一嗣十二王法十三夫主十四而禮法護障",
    "不足有三": "大威德經云女人有三不足乃命終一莊嚴具二美言辯辭三欲樂也",
    "蟲多五戶": "大威德經云女人有五戶蟲多於丈夫每戶八十其蟲兩頭有口悉如針利食噉女根日夜令其於欲無足矣",
    "女有八愛": "造像經云女人有八愛一身二欲三美容四心不正直覆藏所作五厭自夫六愛他夫七有恩而背八邪僞迷他由此令造佛像",
    "夫合二人": "譬喻經云有一居士生女端正無比年纔三歲有相師云此合二夫女後長成王納爲妃王知相師語寄於鵠處後有人因水漂至鵠巢上樹見女與之通也王知鵠告王言相師之語蓋不虛也",
    "生寄海洲": "根本雜事云有金翅鳥立兄爲人王王有妃端正恐情不貞寄金翅弟令畫將在海洲夜入宮後有羅刹子見與通之後王知曰女人難防因是而捨之",
    "死通五百": "十誦律云有婆羅門女端正生而有異相師曰此女合與五百男子通之女後長成人皆不娶後有婆羅門無婦納之常令人守無得入者後因病卒送在寒林有五百賊過人皆婚之相師之言相定",
    "父征不納": "律云有婆羅門生一女端正名曰嵩渠因送食與父被父征之女哭告天而免",
    "因火有胎": "異相云有童女因安坐然火有胎父母不信見王王令人檢無異遂納爲妃後生一子佛邊出家",
    "尊者施食": "異相云畢陵迦見一牧牛女子哭問曰何哭曰節會無衣逐伴遊賞是以哭耳尊者神通力化諸寶衣令著遇王出見此女人所著衣異怪問之曰尊者與也王問尊者何處得衣來曰我化也時王曰可知此尊化之曰可令目觀皆化爲金矣",
    "上座咒願": "雜寶藏經云有貧乞女見一長者設大福會曰我今貧乞前不修來今又不作後復如何自念福微而有兩錢施僧上座聖衆親爲咒願下座皆嫌輕勞上座因承此福後爲王妃車載珍寶飲食上座令維那咒願衆皆不可上座曰不以貧富但據心之輕重矣",
    "甚可怖畏": "阿難問經云女人臭穢言語麁獷意多反覆心如蚖虵常懷惡毒壞損衆善爲三塗伴可畏也",
    "如見火星": "童子問經云無視女人如見火星入眠失目不視女人以亂心故",
    "善覺八女": "本行經云天臂城不遠有善覺長者大富多財珍寶盈溢如毗沙門王生於八女一名爲意二無比意三大意四無邊意五法意六黑牛七瘦牛八在末者名大惠佛母第一",
    "女貴男賤": "須達拏經云太子施象被父王遠貶檀特山與兒女妻子後被婆羅門乞兒女來充奴婢又爲貧人入國賣之父王知自買問之男女貴賤兒言男銀錢五百特牛五百女金錢五百特牛一千賣王曰何以男賤女貴兒曰王之後宮寒賤皆承寵顧唯一太子遠貶入山貴賤可知王因是令速取太子",
    "室女聖母": "淨名妻無垢女月上波斯王女名離垢施端正殊妙聰明大智須達長者女無垢光妻名淨日",
    "鬬藝成親": "本行經云摩那長者有女名曰耶輸諸釋童子皆欲求之長者曰藝優者得太子與諸釋種童子鬬藝算射馬步相撲多知語笑一切皆長摩那曰太子最長願受我女",
    "贖花之願": "本行經童子名云遇定光佛以五百金錢贖花於王女女曰與我生生爲夫卽得仙人爲花供佛而乃許之告曰若不違我所有施者卽得王女亦許兼寄花兩莖上佛皆爲花蓋等生生常爲夫婦也",
    "呈針現妙": "本行經云有針師女端正極妙異相過人有鄰大富長者子欲求其女師曰我欲同藝者君終不可長者子學爲其針伎能更妙乃將針詣彼貨女曰癡人來此貨針長者子曰我針有異不唯滑淨鋒利兼能在水上浮針師見之大喜納爲女壻佛因",
    "捔藝求婿": "淨女經云婆羅門有女端正欲召一夫乃設大會集諸婆羅門捔其道藝勝者卽與衆集五百有一老婆羅門道藝雖長其奈具十二醜而爲上座女母皆憂時摩納童子至彼藝勝少者得女因是結怨卽佛與調達昔時之因也",
    "鬬富索女": "本行經云尼俱律婆羅門有兒名畢鉢羅令一人到餘國爲兒求婦使到一國見一富家有女問之彼曰求我女者得金如我女大乃許使人曰然來白尼俱曰可耳女家教人來看其貧富纔入其境半由旬是一牛舍如其館驛如是至家乃至無數使至許親",
    "一女多能": "賢愚經云長者有七子六子皆娶其婦第七子欲爲娶賢德之女忽因節會諸女皆出見一女子水不褰衣花不上頭長者見之知有賢德爲子求之也",
    "二人俱喜": "律云有二比丘各捨兒女投佛出家自後遊方各至本家見兒女長成遂令婚媾事畢相賀與俗無殊佛知故問彼二老比丘曰我捨妻與女彼妻與兒我因乞食至家妻謂何來當折汝脚各嗔兒女長成我等遂令婚娶佛曰出家不許也",
    "親能和會": "不空云若有女人惡相諸親不喜當持此咒喜也",
    "行嫁不同": "長阿含經云人壽十歲時女人生五月行嫁壽八萬歲時年五百方可行嫁中間可准",
    "儒童買之": "婆沙一百七十九云儒童娶婦以三千金大聚諸外道衆佛知可化時至與阿難往外道曰此吉祥會不吉者何來佛令阿難曰佛爲吉祥至處吉祥事成今儒童者得果時至女能遮否外道皆笑今彼以千金買婦欲令出家令遮莫入佛現日天像從日中飛下立儒童前問娶婦所費曰三千金一千爲婦一千設會一千施佛僧曰婦何所直頭髮爪齒眼目手足乃至三十六物都是不淨儒童聞說當時生厭投佛出家得果離苦",
    "大醜棄婦": "雜事律二十七云有婆羅門生一女端正無比念曰如我藝者與之爲婦後有一婆羅門生一子具十八醜父母不教長成自求其師從婆羅門學未久學盡其藝婆羅門曰我先有誓今須與女女有威德彼不能近遂將皈粮盡得麨不與妻又得肉亦不與又逢菓樹自上熟者自食生者與妻妻怒自上夫下以棘圍樹而去重興王出獵見樹有美人取下具證王問婆羅門曰此實惡婦自上其樹我今弃之王曰汝弃我爲是夫人納爲夫人醜人聞之又從王索大藥智臣請王集諸官人教認是者自取醜人見一婢形容似鬼曰爲此是也宿因耳",
    "遊方娶婦": "雜事律三十云波羅匿斯國有一長者名瞿答摩持寶往得叉城與長者名稱爲友遂二人指於妻腹爲親瞿答摩生子名曰遊方後旣長成父令持寶詣得叉城被婬女惑亂財物俱盡更被困醉以席裹送在街衢不令入門遂至求乞過日名稱旣見知是女夫遂與金銀錢帛宅舍遊方得已思報其讎學諸幻術見河邊有鳥死尸隨流終不能得爪捉一筋乃揩鼻令長食尸必已又捉一筋揩鼻令短遊方得之至婬女舍與金錢五百共爲匹偶以筋揩婬女鼻令長丈餘人皆大笑驚異衆醫不差女求遊方總與前來物求其醫鼻謝過遊方得物已遂將短筋重與揩令如舊然後依禮下財求名稱女方得爲婚姻後其妻出家卽瘦瞿曇也後出俗得道",
    "道士婚娶": "正理云嵩陽觀道士李播上表道門無不婚娶之文老子有子名宗宗有子名瑕",
    "談生幽婚": "法苑云漢有談生夜自讀書有一少女年十五六資顏美麗天上無比來爲生曰願爲婦生納之女曰我不與人同慎勿以火照我三年之後乃可無妨後生一兒生不能忍心終疑焉乃夜照之腰下如人上如枯骨婦知遂去曰君何負我已乘變河不能忍一年留珠被與之而去生後將被賣有異帝知識是公主墳中物問之具述遂納爲駙馬兒後爲郎中幽州盧充之類出搜神記",
    "妻有七德": "十誦云一依禮求二以水灌掌施三破他國得虜却者四自來五爲衣食六合活把女七須臾貨女",
    "婦如荷擔": "寶積經三十四云何因緣故名之曰婦曰加重擔義婦者負也又云迫逼或云輪委貪愛稅處迷惑放逸不自在處又云故二是犯尸羅威儀正見飲食三塗伴障聖道礙涅槃亦云鏁械枷杻羈絆",
    "六年之貞": "本行云佛逾城後耶輸六年孤守佛成道後六年方生羅睺火坑之驗表其貞也",
    "夫有五能": "長阿含十一云夫五者一相待以禮二威儀不孽三衣食隨時四莊嚴不𨵗五委付家事",
    "事十四報": "優婆塞戒經云一盡心二不懈三終意四疾作五待賓客六淨舍七愛語八教招童僕九護財十早起十一設食淨潔十二忍受教誨十三覆諸惡事十四看疾病男女等是名賢婦也",
    "見佛臨裝": "法志長者經云佛入分衛夫人臨裝見佛光明卽起迎佛佛爲說法悟道意解卽發道心",
    "事夫悟道": "菴提迦經云有菴提迦長者女容貌端正其量高遠用心通大常以柔下妻禮不虧事夫如禁其儀無比見佛悟道得果其夫亦然也",
    "可號天人": "龍樹菩薩傳云菩薩寄詩與南印土王云順若姊妹女慈母隨從若婢伴猶親如茲四婦宜應供須知此室號天人",
    "得爲身伴": "阿含經云田宅衆生有賢妻第一伴飲食以爲命業爲衆生依用比於君臣令興其教化",
    "俱悟果因": "譬喻經云有夫妻二人請一比丘食畢願欲聞法比丘不解說低頭久之曰苦哉苦哉夫妻曰三界實苦信而得道比丘亦然",
    "鬼神不食": "異相云有長者入海其妻施佛絹一匹願夫安樂早迴夫遇舡破五百人悉遭鬼食唯此人鬼言勿食妻敬佛故夫得至家問妻妻曰我施佛之靈有此驗",
    "末田爲化": "付法傳云有人投佛出家爲念妻故終不得道末田知之遂化爲妻在前而立曰何來君念故來語言未竟妻便命終斯須臭爛比丘生厭道成也",
    "厭婦不去": "異相云有夫婦二人夫先得道不與婦通厭其不去妻謂夫曰何以見弃如此夫曰汝不淨也婦又曰何不淨夫曰汝以盆瓶中盛不淨三十六物等",
    "與子復來": "雜阿含云有比丘初捨妻子投佛出家妻與子俱詣祇園見比丘曰此子幼小誰能養活君今出家再三與語比丘不言留子而去亦不言妻見不收自持而去佛見讚之曰來不喜去不戚真也",
    "將施於人": "大佛名經云智勝菩薩及迦尸伽王妻妾等人來乞者施無恡心乃須達拏施妻兒女佛因中滿施度",
    "夫妻名義": "釋迦譜一云成劫之後有男女殊失意猖狂行非梵行爲餘所呵羞而不起女遂扶之因名夫",
    "善生如婢": "增一經云善生給孤長者兒婦是大臣家女恃勢不事夫主長者請佛供養佛爲說法化之說四種婦一事婆如母二妻事夫如婢三事翁如父四賊婦無上三事者婦聞佛說慚而改　也",
    "婦死夫狂": "出曜經云有一男子少娶其妻起坐相娛未曾捨離忽因染疾便致身死夫遂發狂叫呼街巷死王無道枉殺我妻東西馳走諸親愍念引見世尊佛爲說法還得本心",
    "夫不識婦": "出曜經云有夫婦二人少共失目乃至垂老忽遇良醫爲開其目各在異處及相見時俱不相識皆爲換却也",
    "妻不語密": "雜事律二十八云重興王曰凡有密事合與誰議有曰親友兄弟近臣夫婦父母智藥大臣是王駙馬曰皆不可共議王曰妻可亦不可王當目驗後時將王孔雀對妻令殺充羹妻以夫故不言後將一美人入宅爲妻曰此王所有妻便告王如何不審思察任用仄陋無宗族人補爲大臣委以國事豈以王內人將充己室所愛孔雀殺以充羹又有外國客人共相收納供給衣食養爲義士白王令知王怒欲殺大藥曰所有密事不可語妻王今目驗信否孔雀宮人皆非王者",
    "開塚取婦": "法苑云晉武帝世河間郡有男女相悅許相配適巳男從軍積年父母以女別適人而死夫後軍迴至塚而泣發塚開女活將婦相訟不能决廷尉曰精誠之志感於天地合與前夫理當矣",
    "仲文喪女": "晉時武都太守卽李仲文喪女年十八後張世之代郡有男字子長年二十後見一女年十八顏色異常自言前府君女不幸早亡後爲夫婦因其晝寢仲文見之遺其隻履",
    "徐女再生": "晉時東平馮孝將爲廣州太守北海徐玄方女不幸早亡是前太守孝將有兒名馬子年二十夢女子十八九曰我合壽八十許我更生後馬子床前地有頭髮漸取方出以丹雄雞一黍飯一盤清酒一升去廐十步出之見女如故取出在帳中以羊乳點眼漸活後生二兒一女後大者爲祕書郎小者太傅女適南陽劉子彥徵士延世之孫",
    "道愍妻現": "晉桓道者樵郡人晉隆安四年妻亡後妻現言生事也",
    "廟中戲婚": "宋咸寧中太常卿韓伯子內史王蘊光祿大夫劉躭同遊蔣山廟廟有數妓女畫像甚端正戲共欲娶後神納之然皆悔謝相次皆卒鬼神難誣",
    "后妃": "相妬",
    "惡婦澆油": "四分律云畢陵迦王第一夫人以妬心故以熱油澆第二夫人死自感遍身紅爛而死",
    "引棄在樹": "生經云有梵志通婢嫌婦引至樹下取其菓熟者自食生者與妻索熟不與令自上樹其妻上已用棘圍之而去王因出獵見之載歸爲納爲后王召梵志見妻慚而死",
    "不持齋戒": "四輩經云女多欲不持六齋十戒孝敬六親皈依三寶要與他男子染心語笑嫉妬惡口若如此者名爲惡婦捨之勿納",
    "身外餘財": "弘明集云妻子財物世上餘清躬無爲道之妙老子曰名與身孰親身與貨孰多守己善行無妄絕慾",
    "十惡之妻": "玉耶經云須達長者兒婦不依禮佛爲說三遮十惡三遮父母妻子十惡父母不喜養育無味常憂嫁娶失其婦禮處家畏人父母離別寄他門戶懷妊難生時難常畏其夫不得自在聞法悔過",
    "五弊之婦": "玉耶經云早眠晚起夫言呵嗔好自喫惡與其夫姑嫜夫主不念生活不思好遊他舍道他好惡論他長短不恤女男又有三惡一愛鬬二怨人三賊有四善婦一好看兒女二如兄弟三如朋友四如見官人好可留而惡弃之矣",
    "五慢二怨": "百喻云女子有五事慢夫一色力二親族三田業四兒息五自守其節夫以一富貴力勝彼女人五也喻五境與精進二怨者有五種婦一債主婦廣破資財二怨家婦常相惱亂三償債有物相供四本願和□五曰其友爲聖道友",
    "令夫造逆": "親寶藏經云有一婦令夫殺母夫夜引至於村外曰共看親故凶禍遠以欲殺天降霹靂其子身死母哭獨歸其婦守門其夫至母到扣門婦曰殺好也母知婦事發矣",
    "有三如賊": "龍樹傳云菩薩詩寄南印土王詩云稟性抱嗔如殺者欺誑夫主如男偶縱使片物亦行偷宜可弃茲三賊婦",
    "殺夫逐獵": "雜寶經云迦蘭太子兄弟二人父王沒後兄讓弟位自將妻入山修道時有一人犯法被截手足送入深山太子愍之將養後與妻通妻厭前夫設計欲殺託其疾苦須求山神令夫上山頂妻推其夫山神接得無損後弟亡臣等入山取兄爲君其妻將無手足人來入城王見愍之婦慚愧矣",
    "辱婿出家": "大威德經云選擇長者妻名世主極大端正佛化彼妻在夫邊立大出糞穢汚長者衣臭不可近羞恥乃投佛出家得道",
    "婦被他侵": "三具足論云不息菩薩有大力勢被人入家侵奪其妻有自在忍而不嗔名不休息",
    "夫主非一": "瓔珞女經云我之夫主非一若有衆生喜於樂欲莊嚴方便得調伏者順菩薩發大乘願皆我夫也",
    "妻妨六七": "根本律云有長者妨妻至七無與親者求老婬女爲婦後因入寺見比丘睡有身支起便自合之夫知棄也",
    "夫有二三": "百喻云有長者其妻貌美而有傍夫謂餘女人曰我今欲逐人走與我求一死女人在家言我已死如言夫見爲死燒之妻又被別人棄之却來歸其夫不認爲鬼如邪見棄正見",
    "女人難制": "譬喻經云有王太子出遊遇日沒催上樹止以避狼虎又有梵志後至樹下而憩又見口中出一壺壺中出一婦而與之通畢而纔臥婦自口中亦出一壺壺中出一男子而與通之太子明旦入宮命梵志設三人食方知女人難制防",
    "心有不合": "大悲經云若夫妻不合取鴛鴦糞咒一千遍身上帶持至老相敬愛又七俱𦙆云當瓶水七個誦咒加持以水洗身卽相愛樂",
    "腹生異物": "異相云有長者婦無子從樹神求之有妊十月遂乃生栴檀木鉢滿中有米二寶器三寶囊四寶杖",
    "二妾失目": "百喻經云有一人畜一婦一妾常被相辱臥在二婦之中仰身目不敢轉值兩屋壞因是長盲鍾斯大苦悔之",
    "兩婦身亡": "異相四十云有人二婦異居至少者邊曰君已老矣遂去白髮至老者邊曰君自少遂去黑髮來往乃至髮盡而死二婦都弃",
    "飲水無暇": "根本律云家有二婦無暇飲水有商主娶妻嫌老復取少者日日煎撓或問曰何無暇飲水也",
    "食糞安心": "譬喻經云有人畜二妻大者常供佛僧小者妬之取僧鉢下安其糞上以飯覆僧見滌鉢不食此女人死入地獄受苦生爲人婦常食不淨糞穢不得心痛不安",
    "王奪他妻": "三惠經云王因見一女人端正欲殺其夫取之臣曰不然請先用償後以金環收之勿令失失卽殺汝遂令妻盜與王王卽失手落水王欲殺夫夫魚腹中得志感",
    "妾亦多詐": "譬喻經云有人藏婦不使人見婦後與賣銀人通掘地爲穴往來後夫覺諱欲詣神誓之婦曰然先齋戒七日可共咒誓神前夫然之妻密令人去遣彼狂在市我過卽抱觸之日滿與夫俱往經過市中前佯狂走來抱其妻大叫稱怨夫曰彼狂無怪遂至神所女子誓曰除狂人外無觸我者",
    "赴火自死": "雜寶藏經云有婆羅門畜一少妾而又與他男子有私嫌姑爲障恐事彰露問夫曰何事生天曰投岩赴火曰汝姑年老何不速令生天夫遂置火坑欲送姑入遇賊得免夜宿林中賊人與金將歸見婦曰我已入火生天也將此來汝何不去婦貪金故入火而死自報速受",
    "夫婦相食": "法苑云漢靈帝建寧三年河內有婦食夫河南有夫食婦陰陽二儀表不和也亂之兆也",
    "須達婢慳": "觀佛三昧經云須達長者有一老婢名可信庫藏鎖鑰悉令收掌長者若施佛僧有所索物老婢大嗔末利夫人知之曰如何世尊不能化此請佛入宮供養勑須達令婦送寶來助路逢於佛東西走避佛悉遮之無處不有以手掩仆在地隔手地上悉是敬於佛佛猶言惡業雖遇此人終不受化佛知無緣阿難有緣化之阿難化作輪王化老婢少年端正取爲寶女方可受化而得入道",
    "居士婦賢": "阿含經云有居士賢善忍辱聲極遠聞有婢多智我今試看大家日高不起喚亦不應居士婦持杖大嗔打婢頭破婢曰大家能忍辱者因我能事奉有名於世蓋因我也今我試之忍辱何有婦慚愧",
    "鬬羊失火": "雜寶藏經云長者有婢妓知食因造其麨曝之被羖羊盜麨婢怒打之羊恨於婢一日婢手執火炬羊便觸之婢以火燒之羊帶火走燒其草𧂐乃至王宮因是及山林有五獮猴亦被燒殺猶是偈曰嗔恚須止不止禍起婢與羊鬬獮猴燒死",
    "供僧不換": "增一經云月光長者婦令婢請一僧供養婢請僧至婦嫌其醜不肯與食婢白我請今日口食自欲供養給麨一升婢將施僧僧得食已現通而去婦悔語婢曰此是聖人我與汝金寶換我此福婢終不肯婦怒以杖打頭破長者歸見問其故具說長者納婢爲婦婦却爲婢也",
    "婢施佛香": "百緣經云有五人共買一婢五人役使杖責常臨知當隨何人也如五蘊役人知隨何也如婢等",
    "令守其門": "報恩經云善友太子求龍王如意珠至其城門三五重令婢守門太子見之爲是龍王婦也",
    "密與王期": "律云有五百商人採寶迴大施設會召一最上婬女女曰我與王期商人曰大與汝寶女貪寶故令婢赴王王識是婢令捉婬女劚其女根後令殺",
    "婢能請佛": "莊嚴論云佛夏三月將離祇園國人須達等留佛住不從啼泣不樂婢曰何泣長者曰請佛不住婢曰我能卽往白佛佛知根熟卽受其請矣",
    "醜婢破瓶": "莊嚴論云有長者婦極端正因夫嗔責私走上樹下有池水有醜婢取其池水見池中影爲是己貌自思曰我有是貌誰能爲婢取水破瓶而歸主人知笑復與瓶詣池取水乃却見自影慚而方悔",
    "素玉復穌": "高僧傳云唐龍朔三年六月二十日司元少卿伯崔義妻死三七齋夜取婢素玉去見地獄官府事令婦念金剛藥師梵本蘇具說事具聞奏",
    "誤葬其婢": "漢杜碬葬誤葬一婢在墓中後十年因開墓祔葬重活生子",
    "婦逃欺衆": "本行經云有三十人謂友時遇節會共約與婦同遊內一人無婦衆雇一婬女與之其婬女衆醉以將物而走衆旣醒已競共尋之齊到佛所佛爲說法各見諦因其婦逃",
    "妻走背夫": "要集云有一婦背夫將物而走隨逐他人行至於河前人索物先渡而去女人曰何故相弃彼人曰惡物汝自夫惜尚弃何能願我被捨而去女人曰如狐獲鴿弃鴿取魚入水也",
    "變女而走": "異相云那律端正人謂之尼或於野行有男子見欲心抱之自變爲女羞走在山不敢歸家後那律因至彼家見其父母妻子憶子而哭愍之却化爲男令歸",
    "男或爲女": "造像功德經云丈夫四事卽變爲女一女聲輕弄佛僧二謗持戒人三諂媚人四嫉妬人",
    "妻妾之累": "弘明集云世之孥孺爲累最深飢寒則生於盜賊飽懦則發於嬌奢是故太子捨而修道沙門事佛亦然也",
    "冠戴兩岐": "西域記云鉢剌曷國婦戴木冠高尺餘兩岐表父母俱隨無闕一總無卽絕吉衣素服凶皂服俗所尚",
    "夫妻爭影": "雜譬喻經云有夫婦二人向葡萄酒甕內妻欲取酒見其自影大怒爲夫藏人在中夫至見自影爲婦藏人在中夫妻互相嫉妬爭竟破瓮方知是影也",
    "逐少而走": "雜事律云有一婆羅門將一少妻往詣滿財城路次便有一少年來問其婦曰彼是父耶祖耶曰非我夫曰汝無羞恥不媿友朋世間美妙少年丈夫遍滿大地豈可不見何因逐此老婆羅門汝此花容虛令喪失宜應改弃與我爲妻若來爭時大衆證據須信於我妻便隨彼而走其婆羅門洗淨訖不見其妻上高處望見逐人走大叫不止其行轉急知被人誘去奔逐捉之少年爭訴官領見大藥問汝妻早食何物曰肉羹及餅酒問老者汝妻何來早食何物曰酪漿飯夢蔔令出妻問之如言知是老者婦其少年與重杖理之",
    "藏之在篅": "雜事律二十七云大藥詣一婆羅門家寄宿其婦曰我夫不在無容外人卽便閉門須臾夫至相留大藥曰此女人必有外人只應安在篅內自持少麥曰我寄篅中妻曰不可再三拒逆又言篅濕大藥曰請火炙之妻事急密令人喚彼人父汝子有難父知爲大藥曰我與金錢五百勿燒此篅然許舉將得錢已一百與主人四百修書寄與毗舍佉旣得書錢只三百書曰四橛可成衣少一不成織其如橛不足杒足卽今輸毗舍佉卽杒彼人足其錢便足智不可欺",
    "示欲之過": "善戒經云欲有十過一欲醉難醒二如燒薪亡家破國三不識親疎猶如猪狗四常飲不淨五損壞功德六如膠之著草七令人爲盜八死入地獄九受銅柱苦十不見佛聞法等",
    "爲生死因": "圓覺經云欲因愛生命因欲有衆生愛命還依欲本愛欲爲因愛命爲果",
    "有多加行": "罵意經云欲起加行一見衣服二聞環珮聲三語言歌唱四心念五眼見六念夫婦禮七意思犯事皆加行",
    "欲具諸緣": "律云三道衣覆自他後男不男根壞外洩乃至於異類所爲皆犯重又法華經云淫欲熾盛不擇禽獸",
    "邪行十過": "般若論云一怖夫主二夫婦不睦三增惡損善四不守自身妻子孤寡五財產日耗六令惡猜疑七親情不愛八種怨家業九死入地獄十爲人招妻不貞良",
    "二五惡緣": "根本雜事三十云一少味多過二常被纏縛三無厭足四無惡不造五衆聖所呵又瑜伽云一怯怖二麁獷三捨佛語四不讚嘆五同法不諫",
    "欲可甚厭": "呵欲經云欲甚可怖如惡賊師子虎狼惡鬼羅刹羅網枷鎖守獄吏難可解脫執刀相殺有勝負不定與女人事無可勝者聖弃如毒",
    "欲有戒神": "七佛咒經云欲戒神有五一貞潔二無欲三淨潔四無染五湯滌求無欲者誦此神名卽除又法華經云婬欲皆已斷純一變化生",
    "人天有異": "俱舍云欲界三塗六天皆有婬欲故頌云六愛欲交抱報手笑視婬三塗四王忉利皆形交成婬夜摩抱知足執手化樂笑他小視也",
    "王之欲過": "要集云頻婆沙羅王以色欲故深入敵國獨在婬女舍中優填王以欲染故斷五百仙人手足歌利王殺忍辱仙",
    "樓上馬鳴": "根本律二十五云猛光王重色出征嗢誓尼見疥癬貧小女子謂智藥曰誰喜於此而起欲心臣曰此可使王樓上馬鳴王怒不答智藥密令收買其女令先皈國在宅醫養戰罷王迴智藥養女不經時歲諸疾皆愈裝飾可愛諸王設會令女嚴飾上樓王見曰何不進也智藥曰不敢不進然小女癡嬌未閑婦禮王曰可之遂進入宮承恩受寵便誑於君詐言得疾君問於何曰我違重誓天神嗔我王曰何誓不償有此極難矣我命必終君曰我能自在何事不成曰然以君征鄰敵時願君安勝許他天神七重樓上莊嚴我騎君項仍作馬鳴樓下羣臣設樂供養天神備其祭禮此實爲君之大願君曰旣能於朕何不能依願而作大臣下彈琵琶歌曰此事皆相似此事人共知財物皆散穢核汚其齒也",
    "婦人立尿": "賢愚經云少年王婬欲無度勑國內女人將欲嫁者先至王所及端正婦時有女人於衆男子之前裸形立尿衆皆大笑或責止之女人曰君等皆是女人我何恥也衆怒曰若不然者豈有妻女先進無道君耶衆慚殺君易其風",
    "因生牛護": "雜事律二十二云嗢逝尼城有長者娶婦未久持寶遠出婦以衣食恣盛日日登樓遍視可意男子瞻視不久時猛光王於樓下過便以花鬘擲王肩上時王上顧見有少婦便起欲心婦曰妾見女人無得私出王若顧幸蓬門王旣被惑下象步行上樓成禮旣頻往來婦卽懷妊其夫欲至乃白王知王遣使令彼夫遠求餘物月滿生子婦以箱服紫礪封至君門有牛羣過繞而護之王知收養因名牛護後爲太子無其妬心王令人試與太子妻同床而寢垂手床邊牛護見爲徐舉手上床恐彼驚也王曰太子朕夢汝婦與他男子同宿太子曰王卽夢見我自眼見兼與擡手上床王曰何不嗔曰女人難制於男無足何必嗔乎",
    "梵摩鬼食": "增一四十一云有商人五百入海漂在鬼國被食唯商主一人馬王救得鬼女來遂曰妻梵摩王稱被相弃王問商主此女端正君若不取我當納之商主曰此是鬼女食人王勿惑之王不信之受矣後果一宮被食又如猛光入婬女舍被敵國所護又云妹妃亡夏妃后喪殷褒姒覆周麗姬傾晉仙人遭騎頸之辱天祀置燌軀之災等",
    "后與驢通": "大集經云有諸龍王眷屬魔境界以佛力故並失神通乃求救護時有菩薩名殊致羅娑告諸龍王曰過去世時賢刧之初有大城名瞻婆王名大末多端正無雙才智聰明正法修行常樂寂靜王之女母國大夫人多貪色欲因戲園苑獨在樹下乃與驢交後卽生子其脣似驢夫人弃之有羅刹婦將歸養飼後感梵天爲說星曆二十八宿等",
    "服藥隱形": "大般若五百九十二云有人欲入王宮乃服隱男根藥王驗無根令守衛宮禁乃得恣意所作後恐王知又服出形藥便白於王我男根近生不堪守衛王謂之賢厚賜爵祿如秦時大婬人嫪毐侍后也",
    "欲順其樂": "因果經云波斯匿王曰男女美色共相娛樂若不許者實爲苦也",
    "臣惑剃髮": "雜事律云猛光馬鳴已慚王令妃命大臣妻惑之妃曰我受君寵乃至令王馬鳴汝等丈夫能情薄諸婦曰相重至其可令夫主剃頭妃曰未信諸婦共計各稱有疾欲祠天神穰災作福須得夫主剃頭髮夫被惑故皆剃其髮王知見笑乃爲歌曰若是端正良家女能使丈夫隨意作七重樓上馬鳴聲大臣頭髮被剃却",
    "臣被欺辱": "根本二十八云大藥妻容貌旣美無雙有六大臣偶見皆慕密令女使持寶私求夫人白夫此皆須與陵辱汝但託疾遣使次第教來致六大臣遣來者且令藏在匱中鎖之令使白王妾夫病極有六匱物今欲進王王令進上開匱見六大臣羞慚愧謝等",
    "增養抱骨": "雜事律云大臣被辱求計辱彼大臣有妹善解幻術幻作大商持貨遠至有大糞聚化之爲舍枯骨爲美女增養監稅須自出城點檢幻商延納佯醉增養酒多大醉乃抱少女共眠覺已見身糞聚邊抱枯骨而臥慚愧厭欲乃投迦多那衍出家修道",
    "妙德厭欲": "花首經云太子妙德乘㫋檀舡與諸婇麗女人遊戲見佛受化厭欲",
    "欲無貴賤": "要集經云有王金色端正第一乃謂臣曰誰有似我臣曰有一人金色妻亦金色端正似王王令召來其人王命卽來忘所要物却皈見婦與奴通至王廐見王夫人與廐子私通王與金色人俱捨家入道",
    "長者通他": "律云有長者夫妻邪行妻諫其夫他妻勿犯不從其語妻亦通他俱將家財私與他人錢物欲盡大責其婢婢曰二俱曹主夫婦乃慚而止",
    "欲惑": "異相三十五有長者入海得一大卵後生一禽每出乘騎騰空往來王宮上過見王少女而下與通時歲旣深王乃知覺密伺捉獲曰死乞上樹自撲而死王許之上樹乘禽而走",
    "漸成": "根本律云有人多寶欲與太子妻通遂隣宅居乃見婢使問其妃母姓氏年紀曰我與母同遂多將異寶名衣先認爲母母以爲孝又貪名衣納之爲子旣深親厚乃自稱疾母至憂問具說其因欲私通妃也母不敢拒說女令通故是事宜防漸矣",
    "欲亂不止": "律云有獵者婦極端正不敢獨令在家恐人侵欺乃將入山中王因出獵乃見其婦遂便奪婦入內王念女人唯欲是重乃放諸宮人夜出晝來不止",
    "火燒天祠": "般若論云有漁師子因見王女心慕乃至成病母曰何病至此兒說其因母曰王不可得也子曰我當死矣母曰且俟後送魚見其王女母泣女問具說其故女愍之曰可在天祠內爲期母告子喜入廟神後藏之女佯託疾祈神至日便往神曰此賊人爭得乃令睡著女喚不得脫衣覆之覺知欲火燒廟",
    "商主寶盡": "根本云有一商主持寶與五百人至於他國有婬女名曰賢首令女使往命商主來女爲歌曰不簡富與貧無論良與賤但令美容貌使亂女人心商主被朝夕惑亂乃至金盡歸路無計尋被弃",
    "大失金藏": "觀佛三昧經云舍衛城閭達長者有子爲商與婬女通每宿金錢二百旣經時歲長者乃知失金一藏長者見王王告於佛佛爲說法化之令悔惡修善",
    "伎兒欲死": "異相三十五云有一長者子見一妓女端正欲求之彼曰若非同藝無得相許兒則學妓上繩爇熟相納後因對作戲踏繩王不見令重作力疲欲墜目連觀見運通接歸度令出家知欲過患矣",
    "欲生惱厭": "修行道地經云有商人子新娶婦歸末經十月恩愛可知故難輕割父令持寶遂伴須行日夜念妻乃至成病妻因夫出想念病成無移朝夕妻形如鬼人不喜見夫後歸家瘦亦似鬼夫婦相厭欲心俱息諸修行人應作此觀",
    "比丘被試": "出曜經云時有長者言此諸少年比丘應有欲想請來令美女試之時有羅漢知恐諸少年破戒化其女人令死紅爛臭穢在地狼藉長者悔曰我以塊土比須彌升合量其海矣",
    "比丘生染": "大威德經云女人多於比丘生染惱心者爲比丘少欲身柔有福端正精進聰明身體淨潔也",
    "聖亦被謗": "般若論云俱迦比丘調達弟子見舍利目連夜宿空舍而出又見女人後出曰此二聖亦有此事我自目見女人後出更無男子遂轉告衆人佛知呵之癡人日冷月熱卽有二聖欲卽無而謗不止死入地獄",
    "欲火難制": "道地經云以初二果人在家者許畜自妻有修惑故譬如有樂淨婆羅門子誤以糞汚其手請斷金師金師大怒以熱鐵鉗取之婆羅門子不覺振手入口中如欲不覺也",
    "欲異自他": "根本云弱腰長根前口後道有獼猴見被苦毀辱迷醉相欺乃至異類可知",
    "婬通說法": "譬喻經云有菩薩比丘不守少節常遊婬舍而善說法有二比丘謹守至彼學法見與女通一得道果一怒而去菩薩化之亦令發心",
    "尼過極苦": "萬行首楞嚴經云蓮香比丘尼持菩薩戒私行婬舍有女人言有何過曰極苦曰行婬非卽於其根生火死矣",
    "欲不能止": "異相云迦業婦在外道中出家有五百弟子互相往作婬不能止外道戒之後遇佛入道出家因入王宮化王夫人持齋戒王幸宮夫人曰持齋不從王怒誰教曰有尼在何曰在宮王見逼之令代夫人宿因也",
    "乃自剜目": "根本律云蓮花色尼本爲婬女未出家時有一男子求通曰須得金錢五百其人遠求得之來已出家至寺方見曰我心未止尼曰汝愛我何曰眼尼乃以手剜眼與之而止",
    "其欲可厭": "根本云瞿𣃥尼未出家時夫死二子亡水溺而死狼食其一與賊爲婦官捉生埋令食子肉父母霹殺家業火燒自發狂心見佛得度報恩廣說",
    "夜遭人逼": "律云有羅漢尼端正有一男子慕之夜入其房伏於床下候尼睡已欲竊行非尼覺現身紅爛臭穢不可近其人生厭悟道乃至足再生支被逐浴被取衣其緣不一也",
    "道士爲非": "辯正論云秦世英廣學醫方博閑咒禁親戚寄宿奸婬其妻禽獸不殊被御史韋悰秦舉下大理寺服款誅之公私俱怪死已晚矣傅奕初飢寒賤士投道士王巋巋待之上賓後亦通其巋妻巋姪見告巋巋飲氣受辱巋丘追反說文衆小山也",
    "婬爲功德": "廣弘明云道士張陵云男女行朱門玉柱一三五七九四眼兩舌相對以不泄爲功德玉門丹池爲祕妙矣",
    "張陵婬術": "正理云漢安元年歲在壬午道士張陵分別黃書云男女有和合之法三五七九交接之道其道真决在於丹田玉門唯以禁祕爲急呼師父母人根之名又云女未嫁十四已上有决明之道",
    "笑道法婬": "㼼鸞笑曰昔年二十四時心好道術就諸道士先行黃書行婬四手心正對陰陽法二十四氣之數行道真决在於丹田不得更相嫉妬行者災厄皆除號爲真人度世延年之道交夫易婦唯色爲先父兄前立不知羞恥自稱中氣真術常行於此法求道有所未詳矣",
    "守氣之術": "赤松子真人內禮道士禮律皆云我師教我金丹經使我專心養玉莖三五七九還陰精呼吸玉池入玄城行氣半守昇太清等",
    "女人欲相": "大藏德經云女人欲相可知若見丈夫美言邪視齒銜下脣色變額上汗出畫地弄手行步瞻其前後左右或在門頰嚬呻欠呿挑指刮牙齒宣露胸臆手臂脚脛等",
    "欲無高下": "智論云有王女與漁人合或逐奴屠兒走等師子狗犬等",
    "婬風大行": "大威德經云一女人百千丈夫不能滿足如蚊子尿不能澤及大地女人如此又觀佛三昧經云摩偷羅王乳母養育有恩王欲報之令其乞願曰王能不違我者願得城中十五已上三十已下男子悉與我通婬風大行莫可制矣",
    "婦婬可知": "學仙人經云十相可知頭亂髮傾色變流汗高聲言笑瞻視不端受彼寶飾目視垣墻坐不安所數至隣里好出野遊喜通婬女等",
    "婦不貞良": "央掘經云摩尼師婦少端正小出令弟子守舍其妻見央掘端正拽衣通欲不從而反告之婦欲如此",
    "欲至殺母": "出曜經云有人爲欲所惑夜叉大黑天將欲兩持刀欲行母曰莫去曰如不放我當斷母命母曰見殺我死無令吾見汝死遂殺母而去至彼女知不納乃大哭而悔矣",
    "欲爲重過": "異相云有一女人引一小兒取水見一男子端正去井不遠彈琴自娛二人相見各有其情女人錯推兒入井致死矣",
    "欲邪苦報": "正法念經云若有於女人非道小兒驢馬牛羊獼猴等不應境行者皆感極苦報皆處地獄受苦",
    "婬女受化": "觀佛三昧經云波羅奈國有一婬女名曰妙音佛爲化彼知欲根熟變一丈夫將寶與合五日不止女極生厭曰可飲食化人曰我若一爲七日方止或十二日女曰若如此者我當死矣其化人曰若使違我者我當死矣言訖現死臭爛女人生厭思佛得道",
    "三男共婦": "法苑云漢宣帝時燕代之間有三男子共娶一妻生四子將分不平致訟廷尉范延壽曰此非人類當似禽獸從母不從父請戮三子令隨母帝曰事何必古若此則可謂當理也",
    "被惑汚齒": "雜事律二十二云有一商主持寶至嗢逝尼被婬女惑財物旣盡被驅令出且教求財得卽更來商主曰且令我執作得不婬女乃於糞上安菓核令以齒㘅便隨他作女卽脚蹈曰不淨物速須出去商主被逐解彈琵琶街市求乞王知醉願令喚來以帛繫眼彈之自作馬鳴商主知王被惑歌刺之",
    "爲王息諍": "俱舍論云梵語閻羅或云琰摩羅此云息諍爲能止息罪人諍故或以業鏡視罪惡之處及與伴類難諱也",
    "毗沙維陀": "淨土三昧經云閻羅鬼王總治一百四十地獄昔因中爲毗沙國王與維陀始王共戰兵力不及陣敗因立誓願爲地獄主當有臣佐一十八人領百萬衆願頭有角同誓相助治其罪人昔毗沙王者今閻羅王是十八獄主臣佐等是百萬之衆牛頭獄卒等是",
    "三昧受苦": "正法念經云閻羅王在其冥司日三昧自受其苦宮殿皆變炎鐵所食鐵丸銅汁等酬惡因也過己宮殿百寶莊嚴酬善因也",
    "閻王主斷": "藥師經云閻羅王者主領世間名藉也若人爲惡破滅三寶無君臣法無孝順心地下鬼神奏上五官科簡奏上閻羅王隨罪輕重考而治之",
    "所都城邑": "又阿含經十九云閻浮提南大金剛山中有其宮殿從廣六十由旬又問地獄經云城廣三萬里金銀所成晝夜三時有大銅鑊自然在前王見怖畏有大獄卒逼王入之又臥王熱鐵上鐵鉤出舌洋銅灌之從咽下出無不焦爛事竟還與婇女等娛樂諸大臣同受報者亦復如是",
    "十八獄主": "問地獄經云十八小王者一迦延王典泥犂二屈尊王刀山三沸遠壽沸沙四沸典沸屎五迦世黑耳六嵯傞楚界反火車七沸渭鑊湯八鐵迦然鐵床九惡生嵯山十寒冰十一毗迦剝皮十二遙頭典畜生十三提薄刀兵十四夷大鐵磨十五悅頭冰地十六鐵策十七身蛆虫十八觀身洋銅矣",
    "三十獄主": "淨土三昧經云一平胡主無間二晉平黑繩三荼都鐵臼四輔天合會五聖都太山六玄都火城七廣武劍樹八武湯嚾吼九平陽刀刃路十都陽㓨樹十一消陽沸灰十二提尉大叫十三廣進大阿鼻十四高都鐵車十五公陽鐵火十六平解沸屎十七柱陽治燒十八平等彌離十九䃛石山石二十瑯琊多洹二十一恆都泥犂二十二玄錫飛虫二十三太一陽河二十四合石大磨二十五涼無寒雪二十六無厚鐵杵二十七政始鐵柱二十八高遠膿血二十九都進燒石三十厚都鐵輪王主二字通上用之",
    "王諸司局": "淨土三昧經云天帝釋鎮臣三十二人四鎮大王司命司祿於諸齋日下界案行罪福除死定生注記文藉",
    "閻羅受記": "十王經閻羅於未來世作佛號普王如來十號具足大衆曰何便得受記佛言此王生習善退落燄摩天中今爲王管攝諸鬼神科斷閻浮提內十惡五逆一切罪人禁閉牢獄日夜受苦等",
    "五使相責": "五大使者經云閻王見諸罪人切齒相責曰今使至彼都不信之罪人曰不省見使人也王曰前後五使髮白目暗耳聾病瘦無力豈非使乎無對",
    "地獄五官": "法苑云地獄有五官一曰鮮官主殺生二水官主盜竊三主官主婬濫四立官主禁兩舌五天官主酒惑亂諸道",
    "名曰婁至": "上生經云賢劫千佛最後名曰婁至願作力士擁護千兄法言金剛者手中杵也從所執爲名也",
    "有八金剛": "能斷金剛經云奉請八金剛清除災赤昇火定除災辟毒紫賢大身黃隨求白淨水杵寶之用也",
    "等力大小": "集一切功德經云威德力士聞佛有大力來禮於佛問力大小佛爲說譬等之以象十十倍增乃至後身菩薩佛力無量無邊慚退矣",
    "力士取箭": "本行經云菩薩王宮捔力放箭至鐵圍山令金剛力士取之不能動拔箭矣",
    "杵擬外道": "異相云有外道與佛共論難不答金剛以杵擬碎之方伏也",
    "金剛醜女": "金藏經云波斯匿王有女名曰金剛人不喜見後見佛端正",
    "金剛密迹": "梁武帝捨道文云道門無此神竊佛經也",
    "八萬金剛": "圓覺經云爾時會中有八萬金剛火首摧碎尼藍婆等諸金剛守護持經者令無災",
    "法意太子": "寶積經云法意太子願作力士亦名密迹常親近佛在外威儀省知如來一切密迹祕要之事信樂不疑",
    "杵擊成瘡": "解冤結經云佛見三人面目紅腫眉鬚墮落身瘡臭穢人不可近佛言此三人犯三寶業金剛杵擊或被唾噀此瘡難愈不可醫療",
    "修羅四生": "萬行首楞嚴經云有護法入定卵生鬼攝若生天墮居隣日月從胎生人攝有執持世界力無畏與梵釋爭化生天攝有居海心旦遊虛空暮宿海中濕生畜趣攝通其嫁娶與人不殊",
    "丈夫有能": "天親傳云成劫之後天帝令弟下生爲毗細天修羅有妹毗細娶之兄怒欲戰天身刀劍不入修羅斷處生婦見夫戰恐不如乃劈花雨向於中過夫會意遂修羅爲兩斷絕二段而死遂稱爲丈夫居此而立土名也",
    "生兒九頭": "觀佛三昧經云劫初黑女生一兒九頭千眼九百九十手八脚號毗摩羅只多阿修羅王居海中食其泥",
    "修羅幻術": "十住經云修羅梵語此云無天以無天行如人無仁行名爲非人有大幻術與天交戰陣敗不如化身退走入藕絲孔中身大如山",
    "有女如天": "處胎經云羅睺羅阿修羅女端正具足六十四能女中之寶天女不如帝釋求之因此多戰",
    "救塔生疑": "正法念經云羅睺阿修羅王因中見佛塔被燒遂以水救之若不救者王知責我救得塔已而自笑曰不知有福無福以猶豫故生光明城爲修羅也",
    "菩薩住宮": "辯正云分別明菩薩以定願力住修羅宮待見彌勒菩薩也",
    "住居海底": "長阿含云阿修羅宮在大海底水爲四風所持住持不動堅固所住如天富樂受用珍寶飲食如天也",
    "依法求現": "不空𦊰索云欲現者以白芥子誦咒咒之結壇志誠求修羅現者皆得如願現之或如小兒像天像能如意隨心矣",
    "修羅名義": "立世阿毗曇云以天不能善下意憍慢無天行故又云須倫或云素洛蘇羅名爲非天亦名不端正男醜女妙亦名不飲酒五趣不定海底穴居又云五處居一在地衆相山中二須彌山北入海一千由旬三復二萬一千四復過二萬一千五亦然又起世經云住須彌山四面有其城邑園林宮殿富樂如天",
    "爲因所惑": "業報差別經云因中十業爲三業七業七業慢等三業瞋癡疑如此惡因感其醜報",
    "大身之因": "雜阿含云修羅前世曾爲貧人居近其河常擔薪渡遭溺辟支佛救命至家內供養辟支佛尋蒙現通貧人觀喜發願願我來世身大如山水不能溺所以今身海水至膝",
    "毗摩之母": "長阿含經云劫初光音天作入浴水精入身住經八千年生一肉卵卵生一女身若須彌千眼千口四牙牙上火出聲若霹靂有二十四脚九百九十九手此女海中因浴水精入身又生一肉卵八千歲生毗摩只多阿修羅王有九頭千眼納香山中乾闥婆女生舍支夫人天帝納爲妃因與鬬戰等",
    "衣食自然": "正法念經云修羅福報所感衣食自然純用七寶所食隨念然後一口須留爲責泥龍作蝦蟆也業力故",
    "入穴爲石": "西國誌云中印土瞻波國西南石澗中有修羅穴有人入中見宮殿如天宮無異有桃如金色人取其一至穴門被鬼奪之其人向口便食其身便長頭纔出穴身已被礙見猶語說其所以今化爲石在",
    "修羅飲酒": "毗曇云修羅此云不飲酒有二義一過去持戒不飲酒然受此身猶不飲酒又云現身中曾採花釀酒海水鹹苦釀酒不成無酒可飲名不飲酒也",
    "非天之行": "佛地論云天趣所攝多行諂詐無天實行名曰非天又薩婆多宗雜心論說爲鬼趣攝又正法念經云通鬼畜二趣攝今依大乘唯天趣攝所以然者毗摩只多阿修羅王是光音天種從母天攝以有舍支鬼趣攝以羅睺羅王是師子兒故畜生攝此有四種一婆雉此云被縛是阿修羅前軍爲天帝縛立願方免二佉羅騫陀此云肩中亦云廣大肩膊三毗摩質多羅此云嚮高亦云穴居在海中下高聲唱言我是毗摩質多四羅睺此云障日月是天帝前軍先放光明射修羅睺眼令不見天衆故彼以手障之亦云執日",
    "神皆護持": "起世經云天地萬物皆有神護如人造禍福善多神多惡多神遠之故人多怖者多分一神護也如牛羊等善多者衆神護也又律云樹木及草木花菓皆有神依不許殺",
    "護塔許女": "雜阿含云有護塔神受佛五戒惡王壞不殺有惡性神曾問我女我不許之今爲佛塔與女令護彼神得女不忍惡王壞塔四兵被煞世間稱快",
    "六神競勝": "處胎經云善業菩薩六大何勝佛言自問六神菩薩乃問六神其六神爾時告於本大而出卽地水火風空識神等各稱最勝不辭護也如五宅一主也",
    "五戒不禮": "不拜王論云有五戒信士見神不禮王曰何不禮曰恐損神王曰但禮信士乃禮其神形像粉碎方知具戒不合拜俗矣",
    "宣律感神": "慈恩傳云唐道宣律師夜感神現曰弟子姓韋北方天王第三子也佛當勑我護支那沙門以師律有輕重制處不同有疎佛意故來相示律師承稟再决輕重因是又問大唐三藏玄奘何地位人也答曰法師七生福惠第一",
    "䢼亭湖神": "高僧傳云安世高至尋陽渡江有䢼亭湖神此廟極靈舡旅乞風隨心上下是世高前世同學以多嗔故爲此蟒神至廟現聲曰我有絹數千匹及諸珍寶請爲作福世高乃取物至尋陽寺中營齋起塔神得善福報於是大蟒虵身長數里至今尋陽有虵村廟遂歇絕無靈有年少來謝世高卽神矣",
    "藥神流汗": "不空羂索云持此咒入修羅窟見其藥神流汗勿服次卽甘露生便取服之得五眼六通",
    "王禮神倒": "不拜王論云昔迦泥色迦王受佛五戒曾神祠中禮其神像自倒後守神者作佛像在神冠中王禮不倒怪而問之曰冠中有佛像王大喜知佛最聖敬之",
    "神被鑿目": "提婆傳云西天在處立自在天神金鑄琉璃爲眼舉高數丈靈感甚大人不敢視爲神目動菩薩爲惑衆故以鑿之取其神目曰神不假質精不說形吾旣不慢神亦不辱後感神現唯少一目菩薩供之遂被從菩薩剜目與之從早至中目終不盡乃至後少一目矣",
    "人不敢犯": "西域記云曹拒吒國有神求者皆應無不果願羊馬金銀滿川在地無敢取者其神靈故立有禍福",
    "摩醯首羅": "本行經云太子生已西國之法合禮天神其名摩醯首羅其神極惡而後有靈抱太子至其神所神自離座下堦先禮太子神曰此是大聖太子不應禮餘受禮頭破七分",
    "神自嚮告": "報恩經云善友太子被惡友刺目奪珠稱怨大叫欲告惡友有賊時有樹神曰卽惡友",
    "官府有神": "萬行首楞嚴經云日月天子風雨雲雷電雹年歲皆有神主之名曰巡官神也",
    "十二神王": "藥師經云有十二神王名金毗羅等所在作護結願受持除諸災橫",
    "緊那羅福": "異相云有緊那羅王居鐵圍山北日月光明所不及處有所都城邑七寶宮殿富樂莊嚴以曾因中施佛塔刹柱乃感此果報也",
    "鮑神止浪": "續高僧傳云曇鸞法師欲過江詣陶隱居求仙方時浙江邊有鮑郎子神有靈鼓波浪七日方止鸞初一二日爲神曰且止風浪神現如二十許人曰明日止也果如其言迴奏文帝立廟更新鸞至得仙書十卷見菩提流支焚之",
    "大黑食廚": "寄歸傳引大涅槃經云有大黑神梵天眷屬在食廚合須塑畫供養西域諸寺僧食廚無不有也大有靈異僧庫有神合持寶囊也",
    "因稠免罪": "續高僧稠法師所住雲門寺有泉池夜忽見有披毛之人池邊然釜稠見以脚撥却來日有一神現曰我子是大蟒身歲被神食我老代之蒙師相救故來陳謝矣",
    "晝夜有神": "華嚴經云晝夜有神主之有主夜神善財禮以爲師其神是大菩薩常於夜分救諸苦難迷失道人",
    "神鬼有知": "莊嚴論神鬼知人壽命禍福先兆然不能續人命禍福祭祀亦有邪神又云神者聰明正直矣",
    "鬼有三類": "順正理三十一云鬼有三種一無財有三針胭炬口臭口二少財有三針毛臭毛大癭三有財三種希祠希弃大勢也",
    "鬼爲所趣": "俱舍云鬼者皈也爲他所祀祖宗五趣之一亦具二生都琰魔羅界日月五百或富貴如天或貧窮醜陋亦有嫁娶護衛人天乃至五岳四瀆諸山林等",
    "鬼王食人": "出曜經云鬼王食人而取百一緣少其一時有一王名善宿哀衆生曰願鬼王取之我等死亦無恨鬼王往取值善宿王出許婆羅門物却放皈來信諸王並放",
    "行人被惑": "萬行首楞嚴經云有修行人被天地大力山精等現變來入行人身中令其入地乘虛現火攝火在人頭上亦不熱等或於房中行不至壁幻惑行人令退大乘心",
    "圓滿爲妻": "根本雜事三十一云有歡喜藥叉爲妻生五女是圓滿婦生五百子卽鬼子母也",
    "買鬼食子": "異相三十五云有人賣一鬼索價千金有買者曰此有何能其價太甚曰此鬼無所不作買者與金又曰此鬼有病不得令閑閑卽害人買者曰知曉夜五年不曾令住因出偶忘驅役鬼無所作遂取彼兒釜中然煑喻人心識閑",
    "相食卽遠": "譬喻經云有一比丘入城遇夜草中權宿有鬼欲食比丘曰與我遠矣鬼曰何遠曰汝入地獄我生天也鬼遂不食",
    "違意作災": "異相云比丘居山中被鬼所嬈欲凌之行比丘不從乃持比丘在王宮夫人邊臥或在酒瓮之中或於不淨處與人災也",
    "鬼女裸形": "要集云有王出獵於山林中見一室有人言不見其形求者皆得飲食品味無不具有王問曰因何止此女曰我曾爲王夫人王設食施衣與佛僧我止衣耳故受裸形女鬼身王卽與衣皆被火然女鬼曰願王作福免此苦身王歸作福也",
    "市酒還價": "般若燈論云有鬼至沽酒家飲酒已無錢謂主人曰我非人也來日請至河有人在河洗浴上岸而死身上有金銀取之奉還酒價果如其言復來問曰何知我不殺活人但知前事矣",
    "惡欲害佛": "雜阿含經云有大鬼王殺諸人衆令日供一人有長者子次當之父母愛念遂來告佛佛知爲現通降鬼鬼見佛亦怒神力不如乃問佛義如能通者我卽皈依若不能者提佛兩脚乃擲在海南佛曰無見有能可擲五者問無常等義佛說法皈伏也永止食人長者子因是免死矣",
    "鬼斷道鬬": "譬喻經云有二國聞被鬼食人斷道有五戒士有緣須往欲過果逢一鬼有戒神所護鬼不能食爲伏而止也",
    "女人被嬈": "請觀音菩薩經云王舍城中有一女子被鬼所著生五百子後念觀音免矣",
    "記事貪本": "楞嚴經云有修行人被大力鬼入其心惑亂懸記徒衆汝當作畜生令人後蹈其尾不能起又云鬼者貪爲過本乃作諸鬼怪妖魅毒癘餓魘魍魎役使傳送橋梁井竈磑廁等諸鬼也",
    "鬼誑阿難": "救憑面鬼經云有餓鬼誑阿難曰汝後二日命終阿難曰如何免也曰當供恒河之鬼及諸仙人飲食免之阿難告佛佛言誑汝卽爲說咒",
    "鬼子母名": "顯正論云鬼子母父名歡喜夫名圓滿俱是藥叉姊名炙匿主一切生人妹名摩尼鉢主一切財物舡車在閻浮提生一千子最小者名愛奴偏惜常食人子佛爲化彼將愛奴鉢下藏却母於天上天下覓之不得見佛佛化之曰汝惜子耶曰惜他母如何不答佛曰今後令僧出生食與汝莫食人子仍於僧院多令塑畫供養也",
    "生子自食": "百緣經云有餓鬼母白目連曰我夜生五子隨生而自食晝生五亦然雖盡而無飽目連白佛佛曰此鬼前生爲長者大妻小妻有娠用藥墮胎覺已作咒誓願我生子生已自食感此報",
    "或食人肉": "法華經二云鳩槃荼鬼蹲踞上埵魑魅魍魎夜叉惡鬼食噉人肉頭髮蓬亂",
    "欲伺其㿈": "出曜經云有鬼在城門外立阿難入城見之問曰何在此曰我夫入城求食曰有一長者患㿈欲熟求其膿血以充所食餘得爲火矣",
    "被道人阻": "譬喻經云有鬼無頭而現來惱道人曰汝快哉無其頭痛又現無手曰汝免盜他物乃至惱不動自退",
    "共爭篋杖": "百喻經云有二鬼爭一篋一杖一履有人見之問曰何爭曰篋有寶無盡杖卽却敵履能乘能飛曰汝等退後吾能分之遂抱篋持杖著履而去如六度魔不能及也",
    "各共相疑": "百喻云有山中古室人傳有鬼有人曰我試在中宿入已閉門又有一人後至亦欲中宿先者爲鬼來後者爲中是鬼排門而入相打至明俱笑",
    "能示伏藏": "楞嚴經云有川嶽鬼入人心以惑衆故示伏藏地下取諸物也",
    "老小愚知": "律云有老母鬼多智入邪家而動碓飽飡有小鬼無智入正家而轉磨寧得食乎轉被勞役也",
    "爲鬼虛走": "百喻云有弄鬼神者與伴往他國路次鬼村多有鬼神傷人諸伴遇夜然火而臥弄鬼者著鬼衣而坐欲礙風寒衆忽見之爲鬼皆走也",
    "腹大咽細": "瓔珞經云含利弗祖善施長者母腹大如山咽細如針咽長千尺而有千隔一隔千節雖得漿水化爲膿血河海池泉至彼是火業力矣",
    "鬼何以明": "弘明集云佛教何以廣明鬼神孔子曰未能事人安能事鬼未知生吾亦難明等答曰孔子責子路不答抑之孝經云爲之宗廟鬼享之四時思之又生事之以禮死葬之以禮哀感如神在等",
    "鬼妻惑人": "瑜伽論云有菩薩父母與子娶妻菩薩曰女色如火能燒一切遂逃而遠逝宿其鬼家鬼化爲妻如是三處菩薩覺也",
    "鬼代取花": "婆沙云有賢士其妻極美君欲求之令夫取鬼難之欲罪之又取鬼花以志故有鬼代之王慚",
    "鬼有食人": "釋迦譜云針羅迦國是提婆廣造百論處城中有神樹葉枝蒙密入者輕生有食人鬼相誘又廣施場有自溺水雄獼猴負雌者尸死亦有鬼也人多溺死",
    "誑鬼而走": "異相云有噉人鬼捉得一人其人多知日方欲出謂鬼曰問君一義我死無恨鬼曰請言曰君何以面白背黑曰我鬼性惡畏日也其人聞之向日而走鬼畏日故更不能獲有智者得免",
    "鬼女試人": "般若論云有淨戒居士在山值雪夜宿巖下有鬼女惑之曰白雪覆山鳥獸皆隱我無所恃唯願見愍掩耳報曰無羞弊惡物設此不淨語水漂火焚之不欲見聞汝鬼女被阻慚而自退也",
    "鬼名之義": "法苑云鬼者畏也虛故多畏又希求名鬼從他求食下五百由旬七萬五千由旬又云此娑婆界西有五百鬼城所類萬差大數有三十六種隨食形狀立名各隨其因",
    "章符鬼咒": "道事畏鬼章符云左佩太極章右戴昆吾鐵指日卽停暉礙鬼千里血造黃神殺鬼赤章殺人",
    "示威令伏": "悲華經云大悲菩薩因中曾爲夜叉威伏有情化令修善作惡者逼怖令改",
    "夜叉暴惡": "顯宗論云藥叉夜叉梵語輕重不同此云暴惡或云勇健亦神鬼之類然福德殊勝或衛護諸天",
    "稱名惡息": "觀音經云夜叉羅刹欲來惱人聞其稱觀世音菩薩名者是諸惡鬼尚不能以惡眼視之也",
    "守門隨意": "金頂輪王經云持經者藥叉現曰我須得一神守門隨意當用所求令我滿足得如願也",
    "爲說半偈": "中阿含云雪山童子求法有千丈夜叉現半偈先說童子復聞以求半偈曰飢未能說曰食何夜叉曰新血肉童子爲法乃捨全身佛因中也夜叉帝釋化也",
    "千佛共記": "千佛因經云雪山中有千仙人修道時有夜叉稱飢求仙人與菓食之類夜叉不肯食曰我食血肉有牢度叉仙捨身千佛共記",
    "夜叉助嗔": "般若論云有夜叉小醜坐帝釋床諸天見之皆共嗔罵顏色漸好讚卽漸醜天白帝釋釋曰此名助嗔",
    "鬼怕惡人": "雜譬喻云有五人行夜遇天雪入神廟中宿寒又欲作食四顧無薪乃取諸木像神鬼然之中有一人曰不得我懼之鬼神曰四人極惡不可害也怕者被食也",
    "夜叉食兒": "善見律曰欝多羅漢往舍地國時國王宮女生子皆被夜叉食之羅漢至彼無能爲之化作夜叉迎彼出界說梵網經化三千五百僧一千五百尼等",
    "閻羅獄卒": "般若論云獄卒羅刹頭黃如金眼中燄出著赭色衣身皮堅硬走疾如風手足長大口出惡聲執三股刃守護獄門或頭如牛如馬不定也",
    "其身長大": "七佛咒經云有羅刹身長千由旬足百由旬牙五十由旬眼二十由旬吐舌滿十由旬身如須彌每一出氣殺百千人",
    "飛行羅刹": "賢愚經云班足王是師子兒愛食人肉被臣逐下怒發願爲飛行羅刹也",
    "齊宣羅刹": "續高僧傳云齋宣帝問稠禪師曰朕前生作何來稠曰作羅刹王來王若不信請一水盆稠咒之令王自照果如其言猶見羅刹也",
    "師子國王": "出曜經云有商人師子陷羅刹國因馬王得免後師子商主爲王領兵破羅刹國因名師子至今爲王須善佛經",
    "一髻羅刹": "孔雀王經云有大羅刹女名曰一髻是大羅刹婦居大海岸聞血氣香於一夜中行八萬緰善郍又猫兒羅刹女等有三十七又有八大羅刹女等",
    "所變各異": "楞嚴經云有行人被日月蝕精金玉芝草木麟鳳龜鶴等經千萬年不死爲精出生國土惱亂行者",
    "水精求哀": "續高僧傳云沈約爲郡守重惠約金華山道士丁德靜被精魅打殺猶是山中人不敢往請約至山有水精現求哀而止",
    "鬼魘不語": "高僧惠簡梁初有道戒業弘明殊有心力膽勇荆州衙廳別有三間房不敢宿令簡居之夜有一鬼無目在簡腹上坐簡念觀音亦不與語鬼曰唯師可住餘人須驚魘死也",
    "鬼怪精魅": "續高僧傳梁武陵王蕭紀宮中有鬼怪魅諸婇女或歌或哭紛然亂舉王令善射者控弦擬之鬼乃現形射之鬼接箭還擲人而能傷人不可止也請高僧尚圓入宮供養而止也",
    "文宣": "法苑云宋司馬文宣河內人深信佛法元嘉九年丁母艱弟亡月望旦日忽見弟靈床上坐兄曰佛法說善生天上惡入地獄何也弟影滅夜夢弟曰非我來坐我已生天此是鬼耳故來求食宣知乃請僧轉首楞嚴經鬼乃止也又於母靈床上亦有鬼現答對無懼說因果也",
    "彭娥入石": "法苑云晉元喜年宣陽縣女人彭娥與母等十口被賊殺娥告天而哭入石雞山今現有娥潭是也",
    "燕莊子儀": "冤魂記云燕臣莊子儀無罪簡公殺之儀曰死者無知則已若有知者不出三年使君知之後公於祖澤大祠如宋有桑林天祠處衆皆見子儀道中左執朱杖擊簡公死於車上也",
    "呂后被殺": "漢書趙王如意漢高第四子戚夫人生呂后殺之太后因灞上還道中見一物如蒼玃來入后左腋卜筮云如意也后因是而崩",
    "冤有多種": "善見律四云三昧貪欲怨歡喜嗔恚怨思念明記睡眠怨安樂動疑怨度量狐疑怨初禪貪欲聖道煩惱怨諸不著貪著怨鬼魅等見善神爲怨讎",
    "鄭鮮靈應": "宋僕射鄭鮮元嘉四年從本朝巡京至都暴亡乃靈語善惡之事著人曰吾壽合早盡賴供敬佛法延數年語事也",
    "王胡叔杖": "法苑云宋王胡長安人叔死數年至元嘉二十三年忽然現形還家責胡修勤不謹家事不周罰胡五枝隣里並知聞其聲也兼有身瘡言吾主鬼錄又將胡往地府令見善惡令家人勿怪事畢放來",
    "李且暴死": "幽冥錄元嘉三年正月十四日暴死心暖七日重活具細說地府善惡報應罪福冤對不虛等事",
    "唐睦鬼使": "睦邯鄲人少事經學不信神鬼後因遇鬼使成景爲臨朝國王使國在黃河北也趙武靈王死今爲彼國王也今奉使令往至大山府君處睦因是信矣",
    "鬼方石室": "神異經云東北方有鬼星石室三百戶而傍通鬼門晝不閉夜卽有語鬼火青色",
    "賣鬼爲羊": "南陽宋定伯少時夜行逢鬼門曰何人曰我是鬼也伯曰我亦鬼也鬼曰汝何以身重伯曰我新死也乃行卽互共擔負至彼枉死市過鬼變爲羊伯乃負而賣之賣與石崇得錢一貫五百文",
    "木人放箭": "魏孫恩作逆時吳興紛亂有一人走突入蔣侯廟被木像彎弓射死行人並見",
    "武帝逢精": "法苑漢武帝東遊未出函谷關有物當路身數千丈其形似牛青眼曜精四足入土動而不從帝問方朔朔曰請以酒灌數千斛而怪物始消此是秦家獄地帝曰博物之士矣",
    "五氣化成": "干寶記云天有五氣化成木精仁火精禮金精義水精智土精恩木濁弱火濁淫金濁暴水濁貪土濁頑五氣盡濁民之下矣",
    "變化各異": "法苑云千年雉入海爲蜃百年雀入江爲蛤千年龜作人語千年狐作美女千年虵斷而重續百年鼠能相卜鳩變爲鷹腐草爲螢朽葦作蛬夌化爲蝶鶴獐虵龜蛬蝦人爲獸虵獸爲人男女互變陳留阮氏鼻中生二虵紀元載腹中生小龜子數升齊女爲蟬女化作怪草馬化爲狐矣",
    "化羊釣魚": "左慈字元放廬江人在曹公座公欲鱸魚膾也慈索槃盛水釣之二頭也又索西川薑慈斯須取至公先曾令使入川買錦怪遲慈曰見在市中使迴亦同公欲殺慈慈化爲羊入羊羣認不得矣",
    "女化怪草": "古埵山帝之女死化爲怪草其葉蘂成其花黃色實如莬絲故服怪草者恆媚於人又周宣王馬化爲狐晉獻公江夏黃氏母浴化爲黽丹陽宣騫母亦然夏鰥爲熊魏襄三年女子白首化爲丈夫與妻生子禹父化爲黃能又漢建平中豫章有男子化爲女生一子",
    "夫子厄陳": "法苑云子在陳絃歌於館夜有一人長九尺著皂衣高冠大吒聲動左右子貢問被狹子路引出庭戰夫子見頰時時開如掌孔子令子路以手探頰手沒怪仆於地乃是鯷魚長九尺子曰此是怪厄之先兆也",
    "人變爲虎": "晉復陽縣有一家兒牧牛牛䑛兒䑛處肉白而死其家怒殺其牛二十餘人分肉食者皆變爲虎也",
    "炎帝娃女": "其女溺海而死化爲精衛其狀如鳥常啣山石以堙東海矣",
    "人有飛頭": "南山有落民頭能飛耳爲兩翅朱桓有婢夜亦頭飛也",
    "化人爲畜": "魏時尋陽縣北山中有蠻人善幻術化人爲虎或驢畜等",
    "幻術之能": "智度論云西方有幻術人一切皆能化現宮殿城郭廊宇結巾爲兔竪帶爲虵種種變現等",
    "明天內外": "破邪論云清氣爲天濁氣爲地青青蒼蒼天之色穹穹窿窿天之形又云純陽之氣春蒼夏昊秋旻冬上又內典明天云光明自在神用名天是天趣有情攝上青者卽須彌山南面吠瑠璃色顯",
    "二十八天": "俱舍云欲界六天色界十八無色四天故云二十八天釋梵王等",
    "形貌不同": "花嚴經云欲界六天顏色不同他化已上皆如金色化樂赤珠知足如雪夜摩琉璃忉利瑪瑙四天王天如頗璃色",
    "非想上天": "大方等陀羅尼經云非想之上有天長九十由旬身能出火可燒大千甚可怖畏也",
    "十二失壞": "正法念經云天與修羅戰時有十二失壞力劣暗至打甲落鈴墮海羞慚驚怖女捨食劣飛鳥輕賤步行他勝等",
    "十法非常": "長阿含三十云一飛無限二飛來無限三去處無礙四無老相五身無皮骨六身無不淨大小便七身無疲極八天女不產九天目不眴十身色隨意等",
    "天爲毗紐": "俱舍云外道計毗紐天爲一我如珠貫縷有一萬六千妃一時同欲樂一我亦如是金七十論亦然矣",
    "國立中名": "釋迦譜云何承天曰洛南有影臺夏至有影分也智嚴法師云西天中國夏無影又云太素等天頎西北地缺東南鍊五色石上補斷鼇足而下接人皇虵身牛頭九紀四姓作牧等初",
    "宮殿間麗": "異相云色界有四禪宮殿皆金色身白銀色衣黃金衣無男女根禪悅爲食壽命論劫身量由旬倍倍上增名爲色界矣",
    "十事有異": "異相云飛行無極二往還無極三天無盜四無是非五不相侵六齒一骨無縫七髮青滑潤澤而長八天青隨髮九隨意赤白十所欲逐意等",
    "五種不同": "長阿含一云天壽天威天有名稱天樂天色如是五種",
    "同名生死": "花嚴經云人生已卽有二天恆隨逐一曰同名二曰同生與人生死同也",
    "須倫壞天": "處胎經云修羅與天共戰先壞曲脚天次壞風天馬天莊嚴天等",
    "四大王天": "俱舍云四天王住彌盧半及七金山日月星等東西背山身長半里爲人間五十年爲一晝夜三十日爲月十二月爲年壽五百歲宮殿七寶飲食穌陀衣服自然",
    "三十三天": "靈寶云一太黃皇曾二大明玉皇三清明何童四玄胎平育五元明文舉六上明七虛無越衡八太極濛翳九赤明和陽十上真玄明一暉明宗瓢二竺落皇笳三虛明堂輝四視明端淨五玄明恭慶六太煥極瑤七元載孔叔八太安皇崔九顯定極風二十始皇孝芒一太皇翁重二無思江曲三上撲阮樂四無極曇五浩庭霄度六淵通源洞七太文翰寵八太素秀樂九太虛無上十太釋騰勝一龍變二梵魔三太極平育道家三十三天之說也",
    "三夜摩天": "此云時分人間二百年彼天宮一晝夜壽命二千歲身長一里半宮殿七寶富樂莊嚴爲彼天中時時多分唱快哉焉",
    "四知足天": "梵語兜率陀此云知足以彼天中知欲樂足一生菩薩所居之處內宮外院四十九重以人中四百年爲彼天一晝夜壽命四千歲身長二里行樹七珍樓臺百寶五百億寶女龍王梵王等",
    "樂變化天": "人中八百年彼天一晝夜受諸富樂壽八千歲身長二里半宮殿樓閣百寶莊嚴",
    "他化自在": "人中一千六百年彼天一晝夜壽一萬六千歲身長三里此等六天名爲欲界皆有男女然皆化生依彼男女膝上等卽呼彼天爲父母也然有其三欲總名欲界爲飲食睡眠媱欲色",
    "色十八天": "一初禪有三天一梵衆二梵補三大梵且梵衆身長八里諸根具足相好莊嚴壽命半劫卽二十增減是化生也禪悅爲味無其三欲亦無晝夜身有光明無其憂苦等",
    "二梵輔天": "身長一踰善那壽命一劫四十增減密雲爲地等",
    "三大梵天": "身長一踰善郍半壽命一劫半六十增減有伺無尋也得上品定成劫初生稱世界主無鼻舌識地法無故等",
    "二禪三天": "一少光天身長二踰善郍壽命二劫八十增減爲一劫得無尋無伺三摩地下品定離憂苦有喜樂捨無五識離火有風水災諸根具足",
    "二無量光": "身長四踰善郍壽命四劫得中定光明無量",
    "三極光靜": "身長八踰善郍壽命八劫得上品定光明宮殿及諸根等與前倍勝以因別故果亦不同",
    "三禪三天": "一少靜天長十六踰善郍壽十六大劫水火災不及有風災得下品定唯樂受意地樂",
    "二無量靜": "長三十二踰善郍壽命三十二大劫得中品定餘與前同然倍勝諸根宮殿亦爾也",
    "三遍靜天": "長六十四踰善郍壽六十四大劫有風災意地樂受有出入息感外風災得上品定也",
    "四禪八天": "一無雲天長一百二十五踰善那比前倍中減三踰善郍此天已上皆無雲地居無雲首故以爲名宮殿隨身壽等身量也",
    "二福生天": "更有餘福定行來生此天長二百五十踰善郍壽二百五十大劫宮殿隨身生滅等",
    "三廣果天": "長五百踰善郍壽百大劫廣大所生也",
    "無想天": "廣果天中分出身量壽等一如廣果是外道居修無想定所感却坐或立等",
    "四無煩天": "長一千踰善郍壽一千大劫唯聖人居無煩雜也",
    "五無熱天": "身長二千踰善郍壽亦同等",
    "六善現天": "長四千壽四千",
    "七善見天": "長八千壽八千",
    "八色究竟": "長萬六千壽亦爾故色無晝夜殊劫數等",
    "無色四天": "一空無邊所二識無邊所三無所有處四非想非非想處無色身量壽二四六八大劫也",
    "災祥之異": "廣弘明云天能令東海亢旱不如理孝婦之怨地使於高城復塹未若𣏌梁之殞又云天裂或亦天現",
    "天有四種": "法苑云一世間天諸國王受天福二生天四王已上乃至非想三淨天須陀洹乃至獨覺十地菩薩四解義故名爲義天也",
    "村坊州縣": "法苑云善見大城天帝所都有天州天縣又村周迊遍布寶飾莊嚴不可具述矣",
    "天何名義": "法苑云一大名天又婆沙云光明照耀故名爲天又云天者顛也顛謂上顛萬物之中唯天在上故名天也又天謂高顯萬物之中唯天獨高也在上顯覆故名顯",
    "形無障礙": "正法念經云天身光聚如燈同其室手中五百花𩬞一千針頭六十共坐無礙以善故不窄不妨如燈無礙等也",
    "大羅極果": "正理論云道中三界二十八天上四民天到太清境至無上大羅天乃登極果有應化宮道中之道天尊之位",
    "玄都三清": "甄正論云大羅之天玄都之境玉京仙宇金闕天宮空青之寶以爲莊嚴林木靈樹三清之上有太玉九仙靈府",
    "天尊所都": "道經云一氣初應號曰大羅在三清之表置玄都玉京城是入金宮殿百寶天尊處中又寶玄經云天尊有十一自在二無極三大道四至真五太上六老君七高皇八天尊九玉皇十陛下都大羅天",
    "上不在天": "道經河上公爲文帝作老子章句上公在草菴中漢文帝問道不起帝怒曰朕可使卿富貴等公上昇千餘尺上不在天帝慚悔謝又云無名天地之始道也",
    "玄之又玄": "玄者天也又玄天之天也",
    "天地不仁": "天施地化不以仁恩性自然也",
    "天長地久": "不自生安靜也",
    "天道無親": "常與善人唯德是輔",
    "利而不害": "天道利而不害天生萬物愛育之令長大也故無所傷害矣",
    "大小包含": "孟子曰萬物者天地含容包貯之三光四海有形之類皆能包含太虛又能包容天地者以之無形也鄒子曰掌握耳",
    "五色補天": "孟子曰天地亦物也物有不足故補之卽女媧練五色石補闕也陰陽失度三辰盈縮名闕不必形虧名補女媧練五行五常之精以調和陰陽晷度順序不同器質相補又云天頎西北日月星辰就焉",
    "天地物歸": "西昇經云天地覆載畜養萬物又云夫天地者有天地無事萬物歸也",
    "得一以清": "老子曰天得一以清地得一以寧",
    "域中四大": "天大地大我大道大也",
    "張弓比德": "天與道大其猶張弓乎高者抑之下者舉之有餘者損之不足者補之",
    "日彌盧中": "俱舍云日齊須彌山半五十一踰善那徑火珠相助玻胝迦寶爲體照四天下夜半日沒中作所作事矣",
    "日諸異名": "大威德經云亦名百光熾盛無上圓形普化令喜勝意不嗔無畏破暗約有百名不能具錄矣",
    "宮有七重": "瓔珞經云日宮殿七重相去各七由旬宮牆高十二由旬有其千門皆金寶成施燈明者方生於此屬四大王天又異相云城方一百四十里高四十里光射人目見之若圓五風運持不令停住風如下明",
    "須倫欲壞": "阿含二十一云須倫見日天言向頂上遊行自在當欲取爲耳璫壞之",
    "諸天道引": "長阿含云日天宮殿高十六由旬周迊欄楯行時百千諸天神導引也",
    "四緣十善": "異相云日月天子白佛言當作何業爲日月天佛言四緣一常喜布施二修身持行三奉持戒行不犯威儀四然燈供佛次修十善爲不殺等身三語四意三矣",
    "何因寒熱": "起世經十六云日熱有十緣行北路爍七金山近夜叉宮鐵圍須彌也寒十二緣日觸八海水行南路四洲諸河等",
    "五障生暗": "起世經云煙雲塵霧修羅手障故令日暗",
    "遊亦有方": "不空罥索云遊日宮者當加持輪索至心誦此真言遊彼日宮中也",
    "却日之孝": "摩鄧伽經云有羅摩童子至孝與母采花遇熱令母上肩母不肯子曰我若孝者令不現日以子孝故天令日隱母曰夜矣子曰未也不信子曰願日却出如言矣",
    "七日之災": "長阿含三十一云火災起時由七日現故頌云二三日出海泉盡四五日現山石融六七日出天地然",
    "日影不覆": "西域記云有外道大祠與佛寺相隣在西影覆天祠日在東影不覆佛寺異也",
    "實陽之精": "說文云日者實也太陽不虧又云太陽之精上騰爲日中有金烏下有大龍輔之",
    "日月無咎": "淨名云日月豈不淨耶曰是盲者過矣",
    "菩薩日月": "十二遊經云成劫將末人食香稻黑暗便生西方阿彌陀佛令寶應聲吉祥二菩薩造其日月開人眼目卽伏犧女媧下化世畢却歸淨土矣",
    "羲和之官": "春秋內事曰伏犧推列三光建八節二十四氣掌日月官名爲羲和羲仲也",
    "問日遠近": "列子曰孔子東行遇二小兒一曰日東近南遠以初大中小一曰東遠南近以初冷中熱孔子不能決笑曰子多知乎曰六合之外存而不論",
    "觀日瑤池": "列子曰周穆王至瑤池王母歌謠穆曰敢以和之其辭哀已乃觀日所出入一日行萬歎浮生促",
    "四用同時": "順正理論日除冷遣暗生暖發光如舡捨此取彼負重截流又如燈發明破暗油盡燒炷",
    "珠鏡日月": "瓔珞經云下梵天等以百寶光明鏡爲日月又欲界四天王天已上並無日月",
    "月宮可愛": "俱舍云玻胝迦寶爲體水珠所助能照能冷周一百五十由旬日自影覆故見月輪缺一徑五十其光可愛益目",
    "缺有三因": "起世經云一背相轉二青衣天所覆三日光影覆故阿含經亦同",
    "有諸異名": "大威德經云金脂星主光者空主宿王不少滿地善見上行淨土普鏡圓合等約有五百名也",
    "入夢上瑞": "瑞應經云菩薩母夜夢見月輪白象入右脇等",
    "月滿潮海": "智論云月十五日夜滿方能潮海十四日夜不能",
    "月蝕之相": "正法念經云月欲蝕者油脂沈水鳥在近地飛也諸方則青赤",
    "月滿十能": "涅槃云一破暗二見道三見邪正四除熱惱五破螢火高心六息盜心七除人畏惡獸八開優鉢羅花九行人進道十令人受五欲樂",
    "月有虧盈": "立世阿毗曇云日月相去四萬八千八十由旬日行疾三由旬白月初日在前黑月初日在後月被日影侵照故見其黑矣",
    "月三之異": "法苑云月三日成魄八日成光蟾蜍體就穴鼻始萌又寶林傳云月曾白日現表蜜多太子出家太子出家表繼日光也",
    "道門日月": "曹氏太一戒經云黃帝遭蚩尤喪亂後有神女明陰陽開闢之節以達璇璣迴行之度通六甲屈伸之微探鬼神盈縮之應以推天地窮精入微故設日月星辰四時五行六律八節七變九宮十二辰上以神將立號下以日辰爲名宿合之辰以爲月神月建之氣以爲辰名天罔八月神名月建在酉萬物強固故名天罔矣",
    "日月行度": "漢紀云日行中道一曰黃道南至東井北至牽牛東至角西至婁夏至於東井去極近故晷短立八尺之表而晷長一尺五寸六分西至婁去極中秋分東至角去極中立八尺表而晷長七尺三寸六分曰陽也陽用事卽日進而北晝進而長陽勝故爲溫暑陰用事則日退而南退晝而短陰勝故爲寒冷洪範曰日之行則有夏有冬有寒有暑若日之南北失節晷進而長則爲寒退而短則爲燠人君急則晷進而急舒退而緩卽急寒舒暖若一日晷長爲潦晷短爲旱奢爲扶拔扶者耶臣疏君子非奸人有餘月有行黑道二出黃道冬至春春分也從青道立夏夏至從赤道立秋秋至從白道立冬冬至從黑道然一決之於房從中道若月失道妄行出陽道則旱風出陰道則陰雨箕軫多風昂畢多雨洪範曰星有好風雨月從星也又山海云大荒中有日月窟",
    "月有別光": "太平月多暉昇平清明姮娥奔月爲蟾蜍出張衡書又論云海中大身衆生之影樹卽閻浮樹影又百星之明不如一月之光出文子安寢北堂上明月入我牖照之有餘輝攬之不入手陸機詩三五二八時千里共君同宗鮑月詩初生似玉鉤纔滿如團扇又月華臨靜夜西園遊上才沈約又照雪光偏冷臨花色轉春庾肩吾詩冷冷玉潭水映見娥眉月虞騫詩移塌坐庭陰初弦時復臨侍兒能勸酒貴客解調琴梁劉緩詩明明三五月垂影當高樹攢柯半玉蟾裛業映金兔梁劉孝綽詩上弦如半壁初魄似娥眉周王褒詠月云云",
    "大小形量": "俱舍云星最大者徑一由旬最小者一拘盧舍中間大小不定又異相云星宿之天子化生各所居之城大者七百里中者五百小者百二十中間者不定",
    "宿有二十八": "處胎經云菩薩曾爲二十八宿朋友眷屬人數多少各有所主及與性行廣如經說也",
    "仰口之非": "正法念經云比丘不應學觀上像吉凶非是究竟若能觀五蘊十八界十二處等是名正觀占星所養名爲仰口食也",
    "歲星不現": "正理云方朔傳曰朔歲星也在漢朝明知是歲星不現二十年方朔沒後便現矣",
    "日星應知": "四分律云比丘阿蘭住有賊問曰星方處知不曰不知羞慚賊怒欲煞比丘白佛應知不得躭著又弘明云道開入境仙人星現羅什入關德星現野",
    "禮告明星": "虛空藏經云若犯諸過罪當於明星出時志心禮諸佛乞願告虛空藏菩薩爲現於夢中現滅諸罪相等",
    "災異所臨": "本行經云星災臨國一十二年災旱如何令國內穀食各知其所已人各日與一升過災星也若星辰流景正行日月重光合度等",
    "羣星入井": "續高僧惠瑜奄化時衆僧皆見羣星入井",
    "童子謝過": "高僧傳云晉太元年中有妖星現帝普下諸州請有德僧令行道禮懺有僧曇獻七日齋潔感星下現爲童子謝過矣",
    "彗星現怪": "正法念經云彗星者是百丈修羅夜叉部衆欲害衆生口中吐氣現光也",
    "失度之變": "報恩經云有隣國王王令一婆羅門來乞大光明王頭才入境時五星諸宿違失常度赤白黑虹晝夜常現表失主之像流星墮落佛入滅時星殞如雨也",
    "熒惑聰慧": "七佛咒經云熒惑仙人五星之中最極聰慧神通力大世界災福君侯變移我悉知之應持我咒卽得安寧經云彼星是五住菩薩也",
    "成壞之因": "婆沙云成劫之初有風輪起次水輪頌云大風鼓擊成山地次劫壞時亦風災乃至三禪悉皆都盡以動爲性亦有顯形顯爲黃黑形謂旋角具四大焉",
    "五風持日": "長阿含二十二云日不停墜者五種風力運一持二養三受四轉五調運持日月常有千光五百下照五百傍照以願力故也",
    "天上三種": "起世經云天有三種和風一開花二清淨三除穢也",
    "薰風成福": "大悲經云誦咒者風吹身過有人遇者及得塵者皆獲勝福何況受持者",
    "得沫成仙": "不空罥索二十七云持真言者得羅刹女吐沫身自塗之或在手足或將和藥便能乘空行成風仙也",
    "旋嵐最大": "金頂輪王經云旋嵐猛風無物不壞除佛力業力",
    "其力無上": "智論云毗嵐風鼓壞須彌猶如腐草乃至能壞大千界也",
    "亦有內外": "中阿含七云有內界風所爲上下腹內有情界攝者或行制縮力手持物等非道喉咽出外息界有情外風界",
    "在身爲患": "正法念經云有風在身若不安令身物乾等乃至命終息風後出",
    "散壞須障": "花嚴云風災起時名爲散壞三千界者有風名障壞若無此風壞盡一切",
    "頂氣之風": "正法念經云有頂氣風在人頂上而出日中可見若不出三日必死",
    "風王有四": "僧法吒經云有四風王入王舍城悉吹城內諸糞穢土沙礫出置清淨道場迎佛",
    "金翅擊風": "花嚴經云此金翅鳥食感龍爲食以兩翅扇海入海中二百由旬若人眼遇之失明故不來人間如其業盡翅被風擊不能入海得龍食而死",
    "八風不動": "智論云所謂利衰毀譽稱譏苦樂名爲八風能動人也淮南子曰東陷東南薰南辰西南淒西颼西北勵北寒東北炎易說卦曰巽爲風撓萬物者莫疾乎風又河圖帝通紀曰風者天地之使爾雅云四風和爲通正謂之景風太平風也又爾雅四風颽谷涼飈大爲之性盛貌有飄暴雨土爲霾陰風爲曀又淨名云以一切風內於腹中又胎內三十八七日皆是諸風力令增故矣",
    "雲色高下": "長阿含二十云其雲色不定白地增黑水增赤火青風令其高下二十三十四十除劫初時上至光音天金藏雲等",
    "一雲所雨": "法華經云密雲彌布靉靆垂覆如可承攬等",
    "雲名喜慶": "經音義云喜雲若煙非煙若雲非雲郁郁紛紛蕭索輪圓如香煙形",
    "現光日比": "傳云三藏貞觀十九年正月到京迎經像時有五色雲日比邊現房玄齡等監迎出慈恩傳",
    "雲中有聲": "起世經云雲中有聲有其三因一風與水相擊二與地相擊三與火相擊故有聲也",
    "梁元帝書": "弘明集云圓光七尺上映真珠之雲面門五色旁臨珊瑚之地化爲金案奪麗水之珍變同珂雪高玄霜之彩",
    "莊嚴世界": "花嚴經云娑竭羅龍王莊嚴世界令人歡喜出種種雲網萬種寶色光明莊嚴又云佛有身雲隨類現之電光亦爾",
    "雲雨隨意": "地藏十輪經云佛說此經時十方有香花衣服等雲來各有香花衣服出三寶聲等又上生經云有金色光由如段雲又夜摩天已上密雲爲地",
    "白雲": "歸藏云出蒼梧入大梁易曰雲不雨自我西郊又英英白雲天降時雨又高宗皇后衣箱中五色雲現蓋大雲寺內外臣妻加郡號等又尚書五岳觸石出雲又天子孝景雲出遊又漢武封禪白雲入封中又廣成子謂皇帝曰汝治天下雲不從旋而雨又華封人謂堯曰夫聖人醇居穴噉食天下有道與物皆昌乘彼白雲至于帝鄉又孟子曰蒯子訓到洛陽見公卿數十處候皆白雲起又楚辭雲霏而承雨青雲衣號曰霓裳又魏文詩西北有浮雲亭亭如車蓋玄雲起高嶽終朝彌八方沈約詩白雲自帝鄉氤氳屢迴漫救虧崑山樹含吐瑤池月秋風西北起飄我過城闕城闕已參差白雲復離離皎潔在天漢倒影入華池將適丹丘野時至碧林垂金柯分王業散陸機雲賦雲者雨之具出易內傳也",
    "雨從龍意": "增一云其雨從龍意出善惡隨意大力大雨亦復如是",
    "香氣異常": "童子問經空中有微細香雨之變",
    "普潤一切": "法華經云譬如大雲雨一味雨而諸草木各得生長隨上中下各有所受又云雨衆天花而百由旬香風時來吹去萎花更雨新者也",
    "五因不足": "長阿含云雨有五因不定一火多燒之二風多三修羅接歸海四雲雨放逸不雨五衆生不善令天不雨",
    "雨冷暖水": "中阿含云佛初生時於空中九龍雨二種水浴太子所爲冷暖及諸天花鼓天妓樂又云佛至尼蓮河拘類樹下坐時大雨七日高下悉滿潢澇橫流世尊行處塵生矣",
    "雨作風涼": "雜阿含云時天大熱僧衆煩悶有下坐比丘白衆曰欲作細雨涼風衆曰可作遂三昧力而降細雨涼風",
    "七日現相": "花嚴經云摩那斯龍王欲降雨時有大悲故先興雲七日不惱衆也又云有龍王名曰莊嚴雨莊嚴雨或十百千乃至萬種又云海清冷他化天雨簫笛樂音名爲美妙化樂天雨摩尼珠放大光明知足天雨大莊嚴具夜摩天雨妙花三十三天雨香悅意四天王雨寶衣名覆蓋龍宮赤真珠修羅雨刀劍北州雨花三州同雨災疾不同也",
    "成劫之雨": "俱舍云成劫之時洪雨滴瀝如車軸澍雨風輪大千界乃至大風鼓擊成山地",
    "雨有三種": "分門功德論云一天雨細霧二龍雨喜則和怒則雷風三修羅爲雨與天鬬時或有雲無雲雨刀劍等業力也",
    "雨衆寶雨": "寶積經云興衆寶雲雨衆寶雨矣",
    "赤松雨師": "法苑云赤松子神農時雨師服水玉以教神農能入火自燒至崑崙山常入西王母石室隨風雨上下炎帝少女亦得俱至高辛時爲雨師今之本焉",
    "其雨紅赤": "善見律十七云佛歸國時說法現瑞降雨紅赤等欲濕者濕欲乾者乾不著土淹塵土等",
    "水災大雨": "俱舍云水災起時由雨霖霪至二禪",
    "瀑雨卒降": "止雨經云佛與大衆遊摩伽陀國在路卒大風雨佛令阿難取小瓮小瓶等課誦真言懾龍在中其雨卽散",
    "大雨刀劍": "智論云龍王兄弟雨刀劍等及地龍天石弓箭等",
    "海龍降雨": "大婆沙七十一云如海龍王久處大海增長威勢上昇虛空興布大雲遍覆空界掣電晃曜震大雷音普告世間言欲降雨等潤一切矣",
    "雨有多種": "四諦論一云天雨所爲曲腳頂生放逸饒力四王皆能降雨二龍雨有喜怒天雨細也修羅亦降雨也",
    "祈雨方法": "大雲請雨經云當清淨地置之壇場畫塑龍王淨潔求之又不空罥索云依法作壇圖畫龍形以咒加持龍隨念至旱卽雨澇卽止也",
    "雨不時下": "三惠經云有女人言王法不中也雨不時下王聞呼女人求之女人安三器請雨卽如其言乃下雨也問曰何以答曰至誠耳",
    "不雨天嗔": "隋重曇延時值大旱請五百僧祈雨數日無驗帝曰何也延曰蓋由一二文帝曰不會延曰君爲萬機之主羣臣爲毗贊之官並通術理俱僭玄化故爲不雨一二也帝與羣臣俱齋戒當時雨足",
    "乞雨之鳥": "攝大乘論云少受猶如乞雨鳥西方有此鳥如此方鳩鴿等同",
    "祈雨及止": "大集經云若旱時求覓一龜五返咒之置龍泉中降大雨也若澇取蟒虵皮七返咒之置泉則止",
    "雨有多壞": "興顯經云有主雨天子名曰雨尊如下雨時悉知滴數又云復有大雨名滅除諸大又名憤亂滅水災又名壞敗大寶又名消爛壞三千界也亦能成三千界",
    "于吉致雨": "漢孫策旣定會稽引兵迎漢帝時入道人于吉在策軍中遇天大旱舡路艱澀策嘗患吉縛在日中祈雨須臾雨足後乃殺吉策嘗見之曾獵被㓨客傷鏡中照見吉在後策撲鏡大叫而死矣",
    "雷雲之聲": "俱舍論云西方呼雷爲雲聲也以雲中出故又云雲中四大相擊",
    "雷聲不聞": "長阿含云福增長者見佛歡喜無倦傍有車五百乘過不聞佛曰我昔經行有霹靂傷四特牛及兄弟二人我尚不聞以佛勝故又六度云在定不聞故云郍伽常在定又佛離怖畏",
    "稱名消難": "觀音經云雲雷鼓掣電降雹澍大雨念彼觀音力應時得消散此以菩薩慈願力也",
    "雷震霹靂": "法苑云霹靂者折也震者戰也所擊輒破若故戰也又正理云炎威赫耀童子不能正目迅雷奮擊懦夫不及掩耳也",
    "雷鼓出震": "珠林曰雷者易曰震爲雷動萬物莫不大哉又河圖帝記云雷天地之鼓也又左藏曰藏冰以時則雷出震棄冰不用則雷不震名天狗又河圖激陽爲雷又穀梁曰隱公曰雷霆謂急雷也又爾雅曰疾雷爲霆蜺急激者爲之霹靂也",
    "女擊雷車": "搜神記曰晉義興人姓周永和年中出都乘馬從兩人行至村日暮道傍有一小草屋見一女少年可十六七資容端正衣服鮮潔見周曰日已暮矣前村尚遠臨賀詎不得至周便寄宿女爲然火作食向一更後外有小兒喚阿香女應云宮喚汝推雷車女乃辭行果有大雨雷震也",
    "輕雷細雨": "寶積經云菩薩龍所作也",
    "龍子雖小": "阿含云龍子小能作風雷霹靂也",
    "入地四尺": "譬喻經云有惡龍行雨傷田人獸等佛爲降之下雹四丈入地四尺欲傷於佛佛入慈心三昧雹悉化爲花降之受三歸矣",
    "人民所感": "正法念經云惡龍相鬬致有風雹以衆生行非法所感如是",
    "金剛杵雹": "阿毗曇云天帝與修羅戰時以金剛杵下金剛雹也",
    "俱舍雹論": "西域記云衆賢論師造俱舍論破其聰明論言以霜雹能壞草木救婆沙大義凡二萬五千頌八十萬言號俱舍雹論世親顧以垂終之託遂爲改名順正理也",
    "電有四種": "起世經云東方名無厚南方名順流西方名隨光北方名百生四方互擊故出光明迅疾流爍龍之變化",
    "書名免畏": "又金光明最勝王經東方名阿揭多南方名設羝魯西方名主多光北方名蘇多末若知此者書在室壁免其雷雹等怖",
    "龍爲電變": "六度經云猴王與龍戰令失妃王助之王曰我何以助猴王曰王但張弓放箭射電卽是龍也王依其言龍中箭死落",
    "鬼神能作": "阿毗曇八處虔一云如鬼神作雷電過人也意許人祭鬼神先亡等恐生在鬼中得祭食",
    "電說亦異": "易曰陰陽和合有其電耀光長又元命包曰陰陽擊爲電又史記云天官書電者陰陽動也",
    "霓": "雄曰虹雌曰霓",
    "四大所生": "法集二云大因緣生虹霓霓者雌也黃地色青水色赤火色諸綺色風也或因日光所爍也",
    "光彩可畏": "盧舍郍成佛經云身色如虹霓光明甚微妙",
    "入滅之變": "正理雲霓變色穆后欣其亡聖周書異記云昭王二十四年八月江河泛長穆王五十二年二月十五日暴風卒起樹木皆折天陰雲黑有白虹十二道之怪此方奘三藏亦有白虹不吉兆也又荆珂㓨秦昭王日白虹貫日又梁太清三年正月八日白虹貫日",
    "雪霏五色": "西域記三云烏伏那國有阿波羅龍王有河春夏常凍起五色雲下五色雪龍性惡因佛降之每十二稼種十被龍收也",
    "地凝積雪": "西域梵衍那國至覩貨羅國二國中間地凝積雪曾無盡時宋玉云層冰峨峨飛雪千里三歲有稟父母身者若不爲法或王使者何能遊此矣",
    "求法立雪": "寶林傳云二祖惠可求法階前至明不覺雪深至腋又經云積雪辰飛途間失地又六角六出雪形狀也盈尺應時瑞也花似絮比也其色不可及",
    "旱將劫燒": "智論云劫欲盡時大旱旣久藥草樹木皆悉枯焦乃至七日現等衆山洞然諸海乾竭乃至梵世將劫欲盡也",
    "天不降雨": "俱舍云小三災劫人壽三十歲時刀兵飢饉人多造惡天龍忿怒不降甘雨七年大旱五穀不熟人多餓死",
    "雨祈不至": "金剛般若論云匿王作十夢中夢見四牛從四方來欲鬬還退佛言此表未來王法不治使天大旱令巫師等求之又不志誠雲從四方來旋又却退",
    "年十二月": "俱舍云西天冬夏共十二月爲年三十日爲月天上天下地獄傍生鬼趣修羅諸佛國土義皆同此俱黑白月先後併大併小不同法爾如是",
    "豐年上瑞": "正理云景風膏雨應時戒節嘉苗重桂被野亘原國豐九年之資家富萬箱之斂矣",
    "年紀之稱": "高僧傳云受經之年息慈之歲總角丱角弱冠牡室盛年辯李駈鷄駈鳥喜學小學齠齔毀齒之年等",
    "年有三時": "三千威儀經云八月十六至十二月十五寒時十二月十六至四月十五爲春時四月十六至八月十五爲夏時矣",
    "佛滅五時": "大集月藏經九云佛告月藏菩薩若我住世五分具足平等正法我滅度後五百年解說堅固後五百年中禪定堅固後五百年中誦讀堅固後五百年中多造塔寺堅固後五百年中鬬諍堅固等",
    "年有六時": "大集月藏經九云正二名暄暖三四作事時五六求雨時七八物皆成熟時九十寒凍時十一十二大雪時",
    "建歲之首": "漢以建寅爲正月色黃數用五官名正律曆協音樂昔夏以寅爲正殷以丑爲正周用子爲正承三統也十一月乾之初九位在子天氣生陰陽之化故子爲天統十二月坤之初六位在未陰受陽任成剛柔之形其衝在丑故十二月爲地統正月乾之元二萬物湊出於地地奉而成之故人統用寅自夏周殷三而變復故漢興從正天統始於子半日萬物萌而色赤地統受之爲日始化而色黃半日色化爲白人統受之於寅始陰成而黑至東半日生而色青故夏色尚黑殷色尚白周色尚赤等",
    "律曆數始": "一曰備數二曰和聲三曰審法四曰嘉量五曰權衡三五以變錯綜其數者一十百千萬億兆也本起於黃鍾之數始於黃鍾之數始於一積至無窮以周備事物之數至於五音角者角也物於地載芒角也徵者祉也宮者中也商者量也物成可度量羽者宇也物聚而覆宇合之五行角者木五常爲仁五事爲貌商爲金金爲義義爲言也徵爲火火爲禮禮爲示羽爲水水爲智智爲聽宮爲土土爲信信爲思宮爲君商爲臣角爲民徵爲事羽爲萬物六律者律法也以統萬物子曰黃鍾寅曰太蔟辰曰姑洗午曰蕤賓申曰夷則戌曰無射六呂呂者助也助陽宣氣未曰林鐘酉曰南呂亥曰應鍾丑曰大呂卯曰夾鍾已曰仲呂黃中色言以中色布鍾物也大呂呂助也言助陽大蔟蔟也上地夾鍾夾者助也以助於陽姑者固也洗潔也言固潔洗物中呂陰始起物發居中而助陽蕤賓蕤繼也賓尊也言尊物而陰繼之林鐘林者君也言陰受陽任君鍾萬物夷則法也陽正法使陰齊當萬物也南呂南任也陰受陽任成助也無射射厭也陽伏陰成終而復始無饜而已應鍾陰應陽而閱鍾物也又五音之本生於黃鍾黃鍾之律長九寸爲管或損或益以定五聲九六相生陰陽之應故三分黃鍾損一下生林鍾益一上生太蔟三分太蔟損一下生南呂益一上生姑洗姑洗損一下生應鍾三分應鍾益一上生蕤賓三分蕤賓益一上生大呂三分大呂損一下生夷則三分夷則益一上生夾鍾三分夾鍾損一下生無射三分無射益一上生仲呂陰陽相生自黃鍾始而左旋八八六十四爲位其法皆用銅鐵職在太樂寺掌之也",
    "竺天歲首": "高僧七云嚴公西天夏至日中無影卽天中也又用辰爲歲首土德王色用黃數尚五一尺當此土八寸兩當此土十二兩",
    "劫波跋陀": "智論云此名時分又珠林云紀時之名也有小有大日月年時小劫收大劫有一增一減名一劫有二十增減名一劫有四十增減有六十位名爲無數三無無量拂石劫矣",
    "以時繼日": "婆沙云時少不過刹那百二十爲一怛刹那六十爲一臘縛三十爲一牟呼粟多五爲一時六時爲一晝夜八時夜四晝四此方十二時三十日爲月等",
    "黑前白後": "俱舍云西方以此方十六日爲月始一十五日爲月終前名黑半從月盈至晝白半從初至滿六十日減一晝夜定不同此方併大併小日北行名在內日南行名在外總此二行合爲年也年有三際六時等",
    "忌日營齋": "大佛頂經云波斯匿王爲父王忌日請佛及僧設齋供養王自迎請益食行施等",
    "晝夜六時": "上生經云晝夜六時說不退轉地法輪之行四天已上亦只一日六時三十日爲月十二月爲年同矣",
    "延時促劫": "法華經云不起于座六十小刧日月也一切大衆如食頃",
    "應念長短": "淨名經云若有衆生樂久住世菩薩卽演七日以爲一劫若有衆生不樂久住促一劫以爲七日",
    "劫有二種": "僧法吒經一云譬如一城高三由旬方十二由旬滿中胡麻百年去一盡爲一劫二如大石方面二十五由旬高十二由旬人以百年輕衣一拂拂盡爲一劫又瓔珞經云一里石拂盡爲一劫更有淚滴乾坑劫等",
    "劫有大小": "法華論云有五小劫夜晝月時年名爲小劫八十中名爲大劫",
    "三災小劫": "俱舍云人壽三十方飢饉七年七月七日滿二十歲時痰病侵七月七日災方畢人壽十歲刀兵劫七日七夜相煞傷有云各別增減時有云一增減中飢饉死遲疾病次刀兵疾時別矣",
    "劫有四種": "劫章頌云劫名次第及數量成住壞空并始終餘三無定不可准故約住劫論多少矣",
    "水火風空": "俱舍云火災劫者人從成劫二十增減後有二十住劫初一減從八萬減至人壽十年小三災後人旣行善子年倍父增至八萬又減至十名第二如是至第二十唯增無減次二十壞劫便至初壞有情一十九增減時壞盡一增減時壞器世間次有空劫便至增減滿以重成如前七火之後一水七水之後一風火至初禪水至二禪風至三禪各自地有樂喜出入息內災感也",
    "劫號爲賢": "起世經云此名賢劫者以劫初海內有千葉蓮花每葉下有聖人影表有千佛出世故以爲名也",
    "食不過時": "四分律云明相出時得食粥午前得齋午後如絲髮不得食明相者東方白時後生辯得手中麄文時",
    "時與非時": "薩婆多論云日初出至中其光漸盛名漸盛時日午之後光漸減名非時也",
    "歲月何紀": "正理論云開皇五年乙巳之歲與國子祭酒開國公何晏等令修國史律曆三十餘人並是當世𣏌梓備諳經藉據三統曆編其年號上從開運下終魏靜首統甲子傍陳諸國爰引九經三元九頭五龍括地天皇人帝五經十幃六藝五行開山圖括地像古史考元命苞搜神契帝糸譜鈎命決始學篇太始律曆志典略之興世紀誌林之興長曆百王詔誥六代官儀地理書權記三五曆十二章方叔機陶弘景等數十部書次以編之合四十卷名之爲年曆帝記頗有備悉文義可依從太極上元庚戌歲至開皇五年乙巳計一十四萬三千七百八十年又梁記云從開闢至梁太宗大寶二年凡二百八十三代七十六萬一千四十五年佛昭王二十四年甲寅歲生穆王五十二年壬申入滅至開皇五年一千五百七十六年矣老子桓王六年丁卯歲仕周敬王二十二年癸丑五月壬午西度至開皇五年得一千三十七年甲子起於大橈年月起於堯典",
    "劫名數量": "應知有四劫謂壞成中大壞從獄不生至外器都盡成劫從風起至地獄初生中劫從無量減至壽唯十次增減十八後增至八萬如是成已住名中二十劫成壞壞已空時皆等住劫八十中大劫大劫三無數",
    "壽量不同": "俱舍頌云北洲定千年西東半半減此洲壽不定後十初叵量人間五十年下天一晝夜乘斯壽五百上五倍倍增色無晝夜殊劫數等身量無色初二萬後後二二增少光上下夭大全半爲劫等活等上六如次以欲夫壽爲一晝夜壽量亦同彼極熱半中劫無間中劫全傍生極一中鬼日月五百類部陀壽量如一婆訶麻百年除一盡後後倍二十諸處有中夭除北俱盧州等",
    "小劫五種": "法華論云一年二晝夜三日四時五年",
    "天上節會": "本行經云太子捔射其箭遠十拘盧舍過鐵鼓天帝持箭上天以爲供養至其日爲射節",
    "三月三節": "異相四十一云有梵志典身供僧佛已與諸眷屬遇三月三節共遊河濱見天玉女曰君之福也以供佛故",
    "四月八日": "要集云諸佛生日逾城成道說法入滅皆取此日緣春夏之際殃罪悉畢萬物普生毒氣未行不寒不熱時氣調適印土以此日皆爲節會",
    "浴佛之節": "譬喻云佛以臘月八運神降伏六師不如佛投河而死西土以此爲浴佛節矣",
    "菩提節會": "求法傳云每以覺樹初緣觀洗浴於龍池竹苑新黃看優遊於鷲嶺印土有黃花節其花大如錢",
    "時不可失": "法句經云有諸梵志佛爲戒之有四時少不嬌老戒淫有時布施逢師學問如節莫失也",
    "受歲之日": "律云四月十五日衆僧受法之日三月坐夏七月十五日解夏法歲周也亦有坐臘諸部不同亦節",
    "明相時節": "薩婆多論云日初出照閻浮提樹身時黑若過葉青過稍卽白白爲明相出時節也",
    "逾城之日": "太子因果經云二月八日出北門爲節也",
    "三場之月": "要集云謂三際之首卽寒熱兩順此方也西土已黑初白末也",
    "寒有十緣": "長阿含二十二云日行南道照其諸江河水入海花等是以寒也倚伏法耳",
    "八寒地獄": "俱舍云有八寒地獄爲寒風所逼隨身色變及受寒聲立其名也壽命長遠故頌云安部陀壽量如一婆訶麻百年除一盡後後增七倍",
    "物性不同": "正理論玄凝慘慄不能彫款冬之花朱飈爍石不能縻蕭丘之木",
    "春熱冬寒": "立世阿毗曇問云冬寒水泉暖者炎在下也春去時熱者炎上也復有八熱地獄",
    "地美而寒": "孟子曰北方有地肥美耕而寒乃鄒衍吹律暖之而禾黍滋焉也",
    "熱有多緣": "起世經云日行北路照七金山所以多熱日向北六俱盧舍矣",
    "夜分無疲": "略說戒經云晝卽勤心善法無令失時初夜後夜亦勿有廢中夜誦經已自消息星出爲夜星沒爲晝矣",
    "夜時景寂": "善夜經云時有比丘初夜讀誦而有天仙問善夜經卽佛說經意晝乃紛昏夜則清淨因時修行諸善事業乘景而窺真諦善夜宜乎",
    "晝夜安隱": "孔雀王經云令我夜安晝日亦安又云暮時讀誦夜必安隱一切時中諸佛常護念",
    "晝夜時分": "俱舍云百二十刹那爲恆刹那量臘縛此六十此三十須臾此三十晝夜三十晝夜月十二月爲年於中半減夜又晝夜增減日行南北路有一百八十路又一晝夜計五蘊生滅刹那有六十四億九萬九千九百八十刹那又仁王經云於一念中有六十五刹那於一刹那中有九百生滅",
    "地內外別": "顯宗論云大風鼓擊成山地以成劫初大千有情共業所感有風輪生漸次四方團擊旋轉如輪安立世界故此爲始又感蜜雲雨滴如車軸注風輪上亦不流散大風團擊此水成一金輪上有地輪共五輪成世界也一空二風三水四金五地其地乃厚八萬踰善郍此中安諸地獄上下重之又周易云地者濁氣也亦名黃輿地軸厚土大地也",
    "地通二種": "中阿含云一有情地界爲身骨皮毛肺肝三十六物等地以堅爲性卽身界也外地爲非情也論云地爲顯形色隨世相立名顯爲青黃赤白形卽長短也",
    "名亦不同": "智論云地亦名淨水亦曰闍藍又云波尼藍",
    "見還有異": "維摩經云我見釋迦牟尼佛土若干百千珍寶嚴飾等如自在天宮舍利弗言我見此土土石諸山穢惡充滿荆棘沙礫高下不平等佛卽以足指案地卽時三千大千世界乃如一切寶莊嚴佛國故慈恩云身子心有高下於寶地而見丘陵梵王以彼我俱亡於石田而觀寶礫",
    "聖地之靈": "法顯傳云西域有王施地與羅漢造寺以水灌掌水一滴在地至今上濕掃除不滅又辟支佛有曬衣之地衣紋不滅草木不生",
    "地主造寺": "雜阿含云地主大王爲燈光佛造寺供養七萬歲八十萬衆皆造寺塔施地園林池沼",
    "地現寶座": "大方等大集經云佛現微笑不空見菩薩問佛何故笑也佛言此寬博處過去佛已曾居此而現寶座等今亦現也",
    "穰佉地廣": "下生經云當來人壽八萬歲時海水減三千由旬閻浮世界地長十千由旬廣八千由旬平坦如鏡名花軟草遍覆其地田如塗油行人往來無有疲倦塵不著身",
    "壇地無欠": "不空云當起壇地方廣十六肘深五尺其土除去一切磚石骨木然後重填不令少欠卽是堪矣",
    "布金買地": "中阿舍云給孤長者買祇陀太子園布黃金高五寸遍地買之爲佛造寺",
    "弘法不起": "正理論云梁武帝花林園重雲殿講般若傅大士獨踞一榻見帝不起王輦昇殿憲司譏舉但云法地若動一切不安也",
    "彌羅乞地": "莊嚴論云有比丘名須彌羅善能談笑與王相善從王乞地立房王曰汝今遠走盡汝走處相與比丘前走倒伏又走乃至疲極將一杖遠擲總言屬我王大笑與之也",
    "未田化龍": "西域記云未田地比丘未出世時佛因往鳥杖國降惡龍迴當一龍池上過謂阿難曰吾滅度後當有羅漢名未田地在此建國安寺未田聞佛懸記乃運通入定從龍主乞地龍縮水施地卽迦濕彌羅國是也此云惡名國舊曰罽賓國五百聖衆居之",
    "妙地有四": "俱舍云三十三天有雜飾地柔軟四苑四面各有一地是諸天捔勝歡娛之所如此球場也",
    "化河金地": "付法傳云阿難入滅化恆河水爲金地有五百仙人於地上得道便名金地又法苑云香水洒地黃金爲地",
    "地有厚薄": "樓炭經云此地深二十億萬里下有金粟亦二十億萬里下有金剛亦二十億萬里下有水際八十億萬里此雖六重前四是地輪第五是水輪第六是風輪",
    "地動因由": "般若論云動有四因一大龍二金翅鳥三天王四聖人入滅其地震動矣",
    "動有八種": "增一經云一水二火三風四菩薩下天五生佛時六成佛時七入滅時八天福時如諸人王等感其動也",
    "六種震動": "般泥洹經云阿難問佛曰地何緣動佛言爲下依風水空有沙門成道入滅之所感動或佛菩薩羅漢運大神通作十八變所爲動遍動普遍動遍大傾動乃至三千大千世界等",
    "地亦隨轉": "大般若云若佛行時不左右背視如看左右合身而轉不傾不側若不爾者和地而轉行時足又去地四指而現印文而不思議也",
    "地爲之震": "林公引梁記云武帝在位四十九年每以庭廕早傾常懷悲感歎曰朕有四海之尊無申罔極故留心釋教三度捨身每捨身時地大震動矣",
    "地皆震裂": "法華經云地皆震裂有無量菩薩從地踊出也",
    "地裂受之": "下生經云彌勒出世人有不淨地裂受之受以還合等",
    "地陷爲坑": "西域記云善星比丘天受戰遮女皆生身陷入地獄當於陷處爲其大坑至今在焉洪雨不滿也",
    "毀謗大乘": "俱舍云無垢有論師迦溼彌羅國人學業五天窮究諸論黨輔小教毀謗大乘五舌重出熱血流湧大地爲震當於死處地陷爲坑也",
    "地踊伏藏": "下生經云有四大藏從地踊出各在一國又文殊生時地踊伏藏輪王出時亦地踊寶珠矣",
    "地味出現": "婆沙云成劫將未有地味生在地猶如鎔餳其味極美其香鬱馥彼時人嗅香取食次有地皮餅生焉",
    "地踊寶塔": "法華經云多寶佛塔從地踊出又無量菩薩又金光明經云薩埵王子捨身飼虎舍利塔亦從地踊出又入地如水等也",
    "地不許掘": "律制比丘不許掘地恐壞生也兼佛遠意先遮後世惡王役令掘地又不得畫地如蚊子腳也",
    "約地結界": "律制僧居共住有大界地僧衆唱相共結方成說戒羯磨法事亦小界地旋草等",
    "入地安壇": "不空云若欲入地者安其壇場誦疏意齊潔誦此母心真言卽得如意",
    "掃地之儀": "增一經云有其五種一不逆風二不知順三不作聚四不除糞五掃不淨俱不合儀又沙彌威儀經云一不背人二不逆風三以水洒四須令淨五除去糞穢取花供養又目連掃地求福也",
    "大有勝利": "成實論一云如人掃僧房如一閻浮不如掃佛塔地如一手掌以因果別故也",
    "死得生天": "維寶藏經云南天竺國法令童女掃地時有一女掃地見佛心生歡喜乃得生天上矣",
    "得金之報": "異相云有人至貧與佛掃地後有長者野澤中見有寶舍有人守之問曰何人所有因何得之曰與佛掃地者得之長者知已金五百兩贖之掃地者不從因果別也",
    "持地菩薩": "楞嚴經云我於普光佛時作比丘常爲人持地於其要路津濟口岸田地險隘不平處削除故以名焉",
    "掃跡之嫌": "因果經云佛姑之子善星比丘端正無比嫌佛常掃跡也或以死蟲安跡謗佛踏殺也",
    "不滿東南": "孟子云地不滿東南百川水潦歸之不溢也又周穆王二年四月齊地暴長丈餘高一尺五寸春夏爲吉等",
    "妙高山王": "俱舍云梵語須彌盧此云妙高四寶所成爲妙出餘衆山名高其山出水八萬踰善那入水亦然上有三十三天所居下有四層級傍出十六千八四二千量四天王居止四面周有七金山持雙馬耳持軸檐木鐵圍山",
    "寶山毒龍": "異相三十七云東海之中有琉璃山高二十由旬具種種寶其山有窟名種種色有毒龍毒蛇猛獸居之",
    "知足寶圍": "正法念經云知足天上有山寶所成處處皆有蓮花林池園苑等",
    "山普周旋": "迦葉經云尊者所居山也去舍衛國二萬五千里多出七寶三種旃檀一香二治病三染五色等",
    "山有磁石": "正法念經云有慈石山縱廣三千由旬此山四面一千由旬有少鐵過如風速赴矣",
    "聖衆所居": "經律異相三云崑崙山有五百羅漢居之皆住金窟之中有大池出四河等更有十山雪山羅山仙聖乾陀斫迦羅宿惠須彌香醉山",
    "證覺之所": "西域記云伽那山此云證覺諸佛報土常在此山屬中印土摩伽陀國也",
    "遁形鷄足": "付法傳云迦葉波尊者在鷄足山入定持佛所囑金氈袈裟待慈氏如來其山如仰鷄足尊者在中三峯斂合至今三脊隆起佛出重開也",
    "寶陀落山": "西域記云觀自在菩薩所居之山在南海中衆寶宮殿與大菩薩而爲眷屬此云孤絕山矣",
    "山有四面": "俱舍云迦溼彌羅山有四面城唯一門又山極峭峻靈仙所居聖賢遊止出鬱金龍馬大卵矣",
    "大山有九": "顯宗論云一妙高二持雙三持軸四檐山五善見六馬耳七象鼻八尼民九鐵圍前七金所成有九黑山雪山香醉山等",
    "出象馬寶": "法苑云有月明山出輪王象馬寶處",
    "五山之中": "孟子云一代輿一員嶠三方壺四瀛州五蓬萊其山高三萬里頂平九千里相去七萬里五山之間凡二十八萬里隨波潮往來上下不停矣",
    "五嶽三山": "泰山袞州華山華州衡山衡州恆山定州嵩山洛州三山太白終南劍積等",
    "移山隨身": "摩竭經云佛於尼乾現大神通方能化度賓頭羅漢納衣次忽憶佛勑以針刺石運通之時山隨身來驚他孕婦勑不入滅應供也",
    "力士移山": "移山經云俱夷國門外有山方六十丈高百三十丈王令五百力士欲共移之曰不能動佛因至彼以足趯之擲至梵天以手接弄化爲灰粉也",
    "移山入地": "中心經云有邊國山在其側王命外道移之不得佛令目連到諸外道處何以不去其山曰無能爲也目連以手接以按之令其入地也",
    "牽山至洛": "高僧那勒常爲人曰南山稍遠令人取索極難擬牽至洛陽又恐惑人也",
    "愚叟移山": "列子云有愚叟面王屋山太行而居其出入迃又苦之塞欲移去山矣妻責不從隣有孀婦令稚子助之其叟九十與子孫舉石可一迴至海經一年隣叟止之曰汝不如孀婦稚子乎其山有盡也我子孫無盡神懼而告之帝天帝令移之冀南無山",
    "鬬勝擔山": "異相云舍利弗與勞度又外道鬬勝外道現一大山舍利弗現一力士杵碎擔之無餘矣",
    "爲弟修山": "阿育王傳云王弟出家得道欲居深山王惜其弟乃命鬼神勑令各賷石爲座於是共於後苑鬱爲大山兼一石室石像等舉高丈六在也",
    "徐偃王山": "感通云東海不遠島上有居止處是昔沙門修道之所昔周穆王西巡乘八駿登崑崙山偃王乃登位焉穆王聞之馳馬而迥日行萬里偃王遂逃至此島上居之上有石人育王塔等石人袈裟紋",
    "崑崙銅柱": "本起經云崑崙者卽須彌也又神異經云崑崙山有銅柱高三千里南二萬二千里有無外山又釋迦譜云西王母告周穆云咸陽三十六萬里去地亦三萬六千里也",
    "推山壓佛": "報恩經云天受上祇闍山排山石下壓佛傷佛足指生身入地獄",
    "四方山合": "問諫王經云譬如四山四面合之其中物類如何能免王如人四大俱壞有情命可免不在須臾間不可保也",
    "喻山有四": "別譯阿含云一老山能壞少壯二病山能壞色力三死山能壞壽命四衰耗山能壞一切榮華富貴喻如四山也",
    "神仙所處": "山海經云天下名正大山有五千三百七十五所五萬四千五十六里崑崙最高上有玄圃神仙所居有金城石郭瓊林玉樹寶葉金花日月三光列於其下有雲車羽斾鳳駕龍軒玉女仙童不可稱次卽海中三山蓬萊方丈瀛州更有四明赤城不周山",
    "川流不息": "釋迦譜云乾川不息當有終竭三界無常會當歸滅",
    "川流泉源": "淨名經也又云通神甸之八川",
    "川會於海": "聖教序云百川異流同會於海萬途分義總歸乎實矣",
    "東有三川": "一秦川在京州大曆元年置二洛川在河南三蜀川在益州更有八川卽八水",
    "谷名喜美": "感通云在雍州姚秦時王嘉所居",
    "或名倒狗": "法苑云雍州渭南懸南山有倒狗谷崖有懸石狀似倒狗因以爲名亦號佛面谷谷異香不絕",
    "青溪鬼谷": "別傳云琳公於清溪鬼谷迴搆岩廬蔽虧日月造清溪記四千餘言矣",
    "無底之谷": "孟子曰渤海之東不知幾萬里有大壑名無底之谷又大荒經三云九絃九野之外水注天漢之流注皆不滿",
    "孟顗石坎": "宋會稽內史孟顗住山有石坎在鄮縣古城句章方可二尺水味清淳冬溫夏清出感通錄也",
    "龍鐘石": "洞冥記故陽關之外花牛津時得異石長三丈高三丈立於仙宮因名龍鍾石武帝末此石自陷唯見其尾龍尾墩入冰谷出素葉瓜龍肝之瓜也",
    "石出金銀": "智論云黃石出金白石出銀黑石出鐵綠石出銅矣",
    "石汁之靈": "般若論云有石汁一斤變銅千片爲金此無",
    "石大當路": "增一云王舍城邊當路有一大石長百二十步廣六十步王令五百力士移之不能佛以一手去之吹爲灰粉令盡",
    "色似凝脂": "雜阿含云有石似凝脂飛禽欲食竟不得其味損觜還去悟非石",
    "浮水之異": "本行經云羅睺初生以爲非的王不樂耶輸與愛道因遊後苑見一大石耶輸曰羅睺是的不虛令人以石在水若浮以驗虛實石在水上其石自浮矣",
    "夜放光明": "立世論云時有沙彌興師俱往東勝身洲迴將一石子來擬磨針刀夜放光明師令送往本處遂至河中光現不止乃入水取送至本處也",
    "石室盈籌": "育王傳云毬多化人夫妻得第四果者乃下一籌長四寸在一石室其室廣二丈四尺長三丈六尺其籌滿中號爲無相好佛入滅以籌焚也",
    "化石欲落": "異相云那律化老母現通石在老母頂上欲落怖故受化施餅手著其鉢",
    "手紋不泯": "立世論云長脛梵志取閻浮果奉佛佛手分之汁赤汚佛手佛於石上淨手印紋不泯至今在焉又阿含云有青蔥石柔軟如綿",
    "石名聚鳥": "感通云育王與諸人下塔至海東鄮縣化石爲人或如鳥形太守褚君云海上有聚石如人及有衣紋等",
    "吞石松柏": "感通云沙門單道開燉煌人出家山居食松柏三十年後吞小石子日行七百遇石虎相重也",
    "龍鬬天落": "法苑云唐貞觀十八年十月汾州并州文水縣兩界天大雨雷震雲中一石如碓觜脊高腹平縣丞張孝靜奉帝問長年師曰何師曰二龍食鬬落爲石也又宋時星落爲石又云天河中落矣",
    "瑠璃大石": "摩耶經云迦葉在除山有方石縱廣一百二十里正平色如琉璃迦葉座上前後化千人成無學果有五色樹冬夏無異",
    "投石水中": "高僧法進入水界定弟子見水投石在中出定覺背痛入定令取",
    "推石大小": "法華疏云天受推者石高丈四五橫三十步也",
    "沙平如鏡": "續高僧傳灌頂禪師愛慕南嶺地曰安州碧樹清溪泉流人逕不通留連愛翫而誓曰若使此地來往坦平常在此講經曾未浹旬白沙遍滿平如玉鏡頂以感相不違前願講法華經不絕",
    "沙以爲塔": "異相云五百童子江岸聚沙爲佛塔江深瀑長一齊溺死生知足天父母思念見佛佛令父母皆見童子生天",
    "沙繩百肘": "雜事律云重興王欲試滿財子大藥令使索沙繩百肘其父極憂乃問於子曰何不先索其樣大藥報使人曰君當爲我奏大王知仄陋小臣寡聞少見又無智策仰測天心未審大王須何色繩王處帝都朝多雋又請垂一肘以樣卑人非直百肘短繩千尋亦應可辯王聞歎異智",
    "沙施於佛": "雜阿含云無憂王因中逢佛時爲小兒戲以沙爲麵施佛佛記爲輪王當無憂王身澀如沙",
    "沙城可棄": "道地經云如小兒聚沙爲城日暮卽棄如觀老病身自厭",
    "沙不成饌": "大佛頂萬行經云猶如煑沙經百千劫終不能成其飲食",
    "沙雨如火": "正法念經云海中有二種龍一法二非法者常欲壞世界常雨沙有在宮殿燒以復生",
    "離火沙怖": "孔雀王經云菩薩龍王離火沙怖業龍爲諸蟲食在火沙中燒爛身也",
    "恆河沙數": "金剛經云恆河沙數三千大千世界以用布施比持經功德多少不同恆河者此河深而復大如此方黃河其沙與水渾流故以爲喻",
    "金沙布地": "無量壽經云池底純以金沙布地又沙擁琉璃地等",
    "埋在金沙": "報恩經云善友與盲導師至海過銀沙至金沙中死埋在中也",
    "山間八海": "俱舍云安立器世間九山之中皆有一海內七海具八功德水第八是大鹹海四大洲八中洲在其內水鹹者業感大身之有情在中居穢汚故鹹矣",
    "海有八德": "要集云一深廣二潮不過期三不宿死屍四含衆寶五能納百川六無增減七能受大身衆生八一味同等",
    "鹹有三因": "起世經云有三因故鹹一爲雨洗諸天山味在海二爲大身衆生在海中住所有屎尿三諸古仙咒令鹹苦也",
    "所納無息": "四海經云文殊獻蓋七寶所成廣十由旬又說四海喻如大海深廣無有涯際無有盈滿",
    "七尺爲深": "智論云七尺人以海爲深若修羅入海中水纔至膝以兩手按須彌山頂下觀忉利天看善見城",
    "清海周千": "西域云始黑國有清海周千餘里味苦魚龍交集無敢取者其國行人不得赭衣高聲災禍立至行旅咸知",
    "蒲昌約萬": "釋迦譜云婁蘭地東鄯善國入蒲昌海北去玉門關一千三百里也",
    "普施乾海": "異相云普施比丘入海到銀金琉璃三城得珠三顆龍王悔卻奪之普施比丘以其神力去其海水十分去八龍怖而還卻得珠也",
    "善友抒海": "生經云佛爲菩薩時精進爲貧有情入海求珠得已龍奪立誓抒海以志願力感天神助之龍怖而與",
    "海有二種": "瑜伽云一水大海二生死大海此之二海有種別一性別水行不同卽水生死行二淪沒不同水卽水族生死一切有情三趣渡不同水卽舡生死海用六度般若",
    "海有生死": "十住論云六趣四生在此海內以淚血乳汁爲海諸病羅刹鬼愁憂爲水嬈啼哭悲號爲波浪之聲苦受沃燋死爲涯岸無能越者業風鼓扇四倒傾危",
    "海神問法": "賢愚經二云有賢人入海神化夜叉向賢人相怖賢者怖乃問其法曰何爲怖賢答曰地獄問瘦答鬼問端正答修行問掬水海水何多答曰施多乃至神問師是誰曰佛神乃寄寶上佛",
    "海名黑水": "正法念經云黑水海廣一萬由旬其水如黑雲修羅龍宮在其中次有青赤水海等",
    "海鹹衆寶": "瑜伽云一切衆生福增上力二陸地衆生非福增上故不能得是寶也",
    "海水縮波": "下生經云四大海水以漸減少三千由旬廣地容衆",
    "滴水寄海": "金藏經云一切有情歸依三寶以清淨信心造一念善佛悉知之經無量劫亦不忘失亦不雜亂如人以一滴水寄大海中佛悉知之不錯不亂",
    "海有七難": "雜譬喻經云昔有人入海採寶逢其七難一大風四起吹舡顛倒二舡欲壞漏三人欲墜水四上岸有龍欲噉五得平地有三毒蛇六有熱沙在地行燒人腳七不見日月光常冥不知東西等譬喻也",
    "海具四生": "般若論云大海水族四生俱備如陸地物類等無不有者也",
    "馬口火海": "衆生心地觀經云有商主入海遇風飄入南海過金色水銀色水青色水漸至牝馬口火海一切海水中皆燒若不爾者一日一夜水風漂世界衆生皆盡",
    "溟海天地": "莊子云北有溟海名曰天池有魚廣數千里長亦稱焉其名爲鯤有鳥名鵬翼若垂雲鯤化之也又四海東夷西戎南蠻北狄皇都名陸海無物不備也潦海火海",
    "四洲有江": "如來興顯經云南閻浮提五百江人于大海東弗于代四千江西拘耶尼五百江北鬱單越萬江入于大海",
    "江名獼猴": "中阿含二十一云佛在獼猴江說無刺經彼江邊有高樓臺觀精舍也",
    "渡江權道": "弘明集云齊人子父乘舡渡江父墜水死期欲至其子攘臂捽頭顛倒令水從其口出全其命亦名孝也捽頭倒父亦權道也",
    "江邊諸行": "外道在江邊殺諸衆生或救衆生或自投江以爲修行出處胎經悉化",
    "江喻對治": "瑜伽經云一炎光江二艱險江三江河江四枯竭江五身勞江",
    "無緣不渡": "文殊問經云江不見岸無緣不許渡渡須有因緣佛制戒",
    "江有十口": "寄歸傳云南路乘船往西印土有千江口波浪險惡可知又云江河沙喻矣",
    "祇域渡江": "感通云祇域高僧西來渡江舡人不肯見衣破弊及舟至岸見祇域先過有二虎相隨日行萬里大有聖跡廣如感通三寶錄載",
    "履江沒踝": "法句經云舍衛國東南有大江水旣深且廣有五百餘家依岸而居不聞佛化佛爲化彼就至其所說法不信乃化一人渡江而來水纔沒踝衆見皆驚吾等先人居此已來未曾見人行水上者有何術也曰我在南岸聞佛在北說法欲渡無舟問傍人言水可沒踝吾信而渡之此佛力也衆人聞佛不思議皆受法化應時得度",
    "五江會海": "恒水喻經云天下有五江東沙祿南珂夷西恆北默中徘徊此五皆入其海矣",
    "湖萬千里": "神異記云北方大荒之外有湖一萬二千里平滿也其中有魚長七八尺如鱧白赤夜化爲人刺煑不死也以烏梅七七煑之卽熟食之愈邪病也",
    "江海爲王": "老子曰江海爲百谷王者以其善下故衆流歸之若民歸王又淨名云大海江河川流泉源又四瀆從本至海曰瀆江出汚池河崑崙淮桐柏濟王屋三江一荆江荆州二松江蘇州三浙江杭州五湖大湖蘇州青草湖岳州丹陽湖宣州謝陽湖楚州中彭蠡湖洪州也",
    "四河爲大": "婆沙論云無熱惱池出四大河東金象口出殑伽河南銀牛口出信度河西吐琉璃口出縛菖河馬口也北玻胝師子口出信度河此四大河各與五百小河而爲眷屬各依方面繞池一匝而入四海也",
    "淚出成河": "雜事二十七云翳羅龍王見佛現身長一驛七頭問佛何時免苦佛言候慈氏下生人壽八萬歲時方得離此苦也龍王聞之大哭諸眼淚下成十四河佛令止之更惱他有情不益物也乃止矣",
    "河水鹹苦": "十誦律云有河鹹苦目連問曰河出無熱池水具八德今何如是佛言爲經地獄故又有情業異",
    "油河靈異": "釋迦譜云太子初生龍化泉水先潤成河擬其洗浴以除風病今變水河尚膩俗號油河也",
    "四州各別": "華嚴經云閻浮提有二千五百河西州五千東州七千五百北州一萬皆入大海",
    "有河無水": "七佛咒經云爲渴愛河之所漂溺生死大海又云以大乘河滅結使火又印土有黑暗河",
    "福河悞人": "西域記四云殑伽河諸外道爲之福河爲觀見溺死者生天遂勸人自投河死言得生天提婆菩薩至彼河入水逆擊其水衆人曰異哉斯人曰我父母在遠國今欲濟之衆曰何愚如此曰幽夜上天豈能及乎衆屈信善請教意破執河水豈能及幽夜生死自是善惡感也",
    "五河在空": "僧伽吒經云空中有五百道河各與千河而爲眷屬常雨清淨之水增長苗稼利益有情三獸渡河見上",
    "河是佛化": "涅槃經云居士婦女戀慕於佛不肯歸家恐佛入滅佛以化緣將畢往拘尸郍路化一河隔諸人衆",
    "斷河生塵": "因果經佛化迦葉過河令水兩斷爲路生塵方受佛化",
    "河名乳流": "正法念經云普清淨河欲水歡喜河酒流河蒲桃河慶樂乳流河等又云夜摩天中有乳河諸天飲者卽知宿命來處等",
    "遊增之一": "俱舍云地獄門外各有四增一列河增其水鹹熱罪人入爛",
    "事佛投河": "異相三十一云有梵志婦欲歸依佛與佛作婢夫亦不從私造一幡及花供養夫知打之婦投河死以花投河河乾花久不萎夫見心悔信歸佛也",
    "法順渡河": "續高僧法順過黃渠河河深岸滑而溢漲水急順纔入河水忽斷流上岸如故門人莫測也",
    "河水從來": "超世經云以何因緣有清河水流於世間佛告比丘以日熱故炙諸山汗故龍所變故",
    "車正渡河": "阿含經云佛曾因渴令阿難取河水阿難曰河有五百乘車過水濁未堪今拘留孫河不遠可浴及飲時有鬼王在雪山居知渴以鉢盛八功德水施佛佛爲受之也",
    "尼連河浴": "般若經云此名無垢也",
    "河伯天署": "抱朴子云河伯是華陰人以八月上庚日渡河溺死天帝補署爲河伯故今庚辰日不治舡渡河",
    "水最爲大": "智論云水最大故能持大地乃至成山寶等亦因水也又中阿含云水有內外內有情界所爲淚洟唾小便汗血等外者江河淮等水以溼爲自性",
    "服水萬歲": "涅槃經云有七寶山其中有水服者萬歲有二人俱往然路懸嶮遠多諸賊故及與山險猛獸去者千萬達者一二喻佛果位",
    "不蘭投水": "音悅經云六師外道不蘭之類謗佛被國逐出自曰我道終不及佛以瓶盛沙投江而死矣",
    "水須日進": "百喻經云有美水去王城五由旬王令村人日供其水人倦欲移王遂封地爲三由旬聞皆歡喜如一乘道分別說三也",
    "水中無汚": "律云萍沙王宮眷欲入園池遊觀六羣比丘知先入以大小便用葉裹在水中及地宮人爭取見其不淨知是六羣生人謗佛知制戒不得水中大小便等",
    "水壇四肘": "陀羅尼云先作壇加持誦咒一切皆成壇法在經也",
    "費功之悲": "異相云有一女人而生二子濱河而居一解水一不解水不解者過河溺殺母不悲後解水者又溺母悲或問曰何曰枉費泅水功也",
    "內院遶梁": "上生經云其水上涌遊梁棟間水出花中也",
    "福及族類": "大悲經云持咒者在河水泉池浴其水族等並獲功德無量何况受持",
    "水出珠中": "大佛頂經云如月愛珠欲得水者對月執珠其水卽出也",
    "水中說偈": "般若論云牛呞比丘上於忉利園現通流水水中說偈云憍梵波提頭面禮妙泉第一大德僧象王旣去象子隨等",
    "禁水有毒": "法苑云漢時永昌郡不違縣有禁水水有毒氣唯十一十二月可渡餘月不可有鬼殺人有鬼彈等",
    "施水之報": "百緣經云百緣比丘出家不能精勤後得重病醫令服蘇乃渴求水河水見枯恐生餓鬼中乃白其師師曰取瓶水僧中行之行畢命終生大長者家口齒之間出八功德水不食其乳乃至今者遭值於佛出家得道其比丘聞已歡喜奉行",
    "八功德水": "稱讚淨土經云有八功德一澄清二清冷三甘美四輕軟五潤澤六安和七飲時除飢渴過患八飲已長養諸根四大增益種種勝喜多福有情常樂受用",
    "飲洗刀水": "四分律云長壽王被怨王奪國與第一夫人走詐爲長髮梵志居瓦窗師家後夫人有妊垂產欲洗刀劍水飲須見平坦地內日初出明四部兵衆鬬飲其水長壽王以夫人故告梵志施怨王大臣是我昔日親情其臣解相至見妊子是俱睒彌王乃爲奏王有災星現須具修穰須具四部兵鬬於野王許夫人得水見兵卽誕其子後爲王也",
    "水利萬物": "老子云上善若水在天爲霧露甘雨在地爲泉源矣",
    "天下柔弱": "老子曰莫過於水方圓任器壅之卽流住決之卽流散攻其堅滅其火柔在剛亡矣",
    "甜水虞泉": "洞冥云有甜溪水味如蜜東方朔得數斛獻帝投水於井井水恆甘而寒洗浴則肌理柔滑",
    "泉名無箭": "釋迦譜云菩薩捔力放箭墮地爲泉名爲箭泉病者飲水皆愈痛者塗泥卽止又有車軸泉因商侶熱渴佛指此有泉乃以車軸築之泉涌如箭因名車軸泉",
    "千泉避暑": "西域記云雪山北有千泉周二百里水土沃潤雜花若綺泉有千所突厥可汗避暑之處泉傍有鹿多飾鈴環馴狎於人不甚驚走王不許殺之",
    "孔雀出泉": "西域記云帝釋化爲大蟒救病有情孔雀王羣至此無水熱渴旣甚以啄崖石涌泉流出令人與獸俱得飲也兼能愈疾",
    "因名野馬": "慈恩傳云五峯西北流沙中有三藏遇之天王指處得水西行也",
    "阿父師泉": "西域記云離高昌路次也昔商侶至此熱渴有僧同行求曰我等熱渴欲死僧曰我當爲汝等置水卽上山崖令諸商主高聲唱言呼我名字僧上衆呼其泉石中涌出僧更不復見遂名阿父師泉也",
    "鶴起泉飛": "靈岩寺記云有法定禪師至齊州靈岩山欲搆禪室患其無水山神指曰二鶴之下有泉師至二鶴起飛當時泉涌二眼號白鶴泉今一眼枯以因婦人照面也",
    "山頂泉涌": "續高僧傳云潞州梵境寺無水因道端隋帝令送舍利感山頂泉涌人飲者除病食酒肉者卽卻發",
    "竈下泉流": "高僧道豐臨終謂弟子曰居山水遠竈邊去石下有泉如言去之泉涌師徒歡喜自此無竭勞也",
    "醴泉如井": "法苑云太山東有醴泉其形如井本以上下是石欲取飲者皆須洗心致跪而挹之則泉出如流多少隨意若或汚慢泉遂縮焉神之至性急矣",
    "涸泉重涌": "高僧傳云稠禪師住嵩岳寺有百僧泉水纔足忽見婦人弊衣挾箒卻坐階上聽僧誦經衆不測是神便呵遣之也婦人有慍色以腳踏泉其水便涸身亦不現稠聞至泉呼優婆夷三遍其神乃現謂曰衆僧所居悉仗此泉講誦合相護助言訖而隱泉流矣",
    "池": "說文曰方曰池曲曰沼",
    "池出四河": "僧伽吒經云阿耨達池此云無熱惱此池中龍十地菩薩示生居之離其五怖熱惱從龍爲名出四河周給一切也其池縱廣五十由旬金沙布底四寶爲岸所爲金銀琉璃瑪瑙出諸名花非得通人不到",
    "浣衣之化": "律云滿才長者女不拜外道父母家屬說佛神德曰佛有最小弟子均頭沙彌得其故衣至無熱池洗神鬼相助有外道至彼欲飲其水被鬼神逐之知佛勝也父母受化也",
    "池名列士": "西域記云有一仙士修習仙法未得成就案其仙法須結壇求一列士執劍至明不語而立得一人相許乃依法立壇池邊其列士恩義居懷執劍而立至夜三更忽言莫殺仙法不就仙人問曰何以言莫殺令我有失曰我夢身死生於異國年已二十思其君託猶故不言乃至娶妻生子亦不言妻怒欲殺於子我思多年乃言莫殺仙曰我無分矣言訖列士入池而死",
    "池忽自生": "雜阿含云佛欲降迦葉示擬浣衣天帝化一泉池及樹又天王移一大石與佛曝衣其石衣文猶在受化也",
    "指地爲名": "瑞應經云佛降迦葉食後欲澡浴天帝指地爲池佛謂迦葉今此應名指地池矣",
    "池影迷人": "大威德經云有人詣池見影在池乃高聲喚倒懸殺我求諸人救見諸人到影轉告村人智者曰汝何不離池在陸影卽不倒迷悟也",
    "善見可喜": "長阿含十八云北州有池名爲善見可喜見故出四河東善道南妙體西妙味北光影其四河兩岸有衣服樂器飲食等樹行列要者自取矣",
    "池出其火": "釋迦譜云尼波國有池常沸火出周二十步旱澇常等煑其食立待人傳池中有金後貪王知之以鐵爲網令人取之得一金匱上有神執劍擬之人懼而退王問神曰今此是何池又何熱曰此中慈氏所戴天冠下生時卽獻也池中大龍所護是以常熱其匱不可得取因是止焉",
    "止飢愈病": "續高僧傳云叉德鑿地於九峻山南爲阿耨達池食者愈病止飢等",
    "池沸如湯": "四分律云目連言此湯池本出無熱經炎熱地獄上過所以如湯又善見律婆沙十三云有河從北婆羅山出去一由旬龍王宮殿在此河下縱廣一由旬城郭如忉利天宮其水清冷香美蓮花大如車輪水經二鑊湯地獄上過故熱成湯故俱舍云世別人業共感如是",
    "指地爲池": "寶林傳云摩拏尊者入滅時指地爲池偈曰心地清淨泉能潤於一切從地而踊出遍滿十方際",
    "池石三種": "寶林傳云婆舍斯多尊者至中印土王問我後園中有一池自熱有一石夜有光明非師不別曰池有三種一神業二鬼業三者下有石如金其石如火以因感故亦熱此名藥泉亦號自然湯二者人在世作惡令還債然湯名曰業水又神不守自業作惡天罰之石夜有光者此卽鬼火附之矣",
    "池名截手": "本行云留離殺釋女處有獮猴池白鷺池又增一經占波波羅國有雷聲池",
    "旦露池": "洞冥云旦露池西有昆靈池方四步有連錢荇浮根菱根出水上葉沈波底實細皮薄甘香其葉半青半白霜後美也亦名夌冰芰又影娥池穿影",
    "將喻生身": "憂陀延王經云如人大野中被象奔逐入一枯井手執樹根被二鼠嚙火燒樹身下有大龍傍有四虵上有蜜巢窠時滴在口忘其諸怖喻人生身樂少苦多苦者浮名經云是身如丘井爲老所逼井喻身樹根如命二鼠日月三龍四蛇四大故梁武詩云丘井多危難愚夫戲溺沈四虵恆共怒一象鎮奔臨篋內三龍逼藤間二鼠侵欲知貪不止蜂蜜敗人心",
    "穿鑿高原": "法華經云如人渴須水穿鑿於高原漸見溼土泥決定知近水意取持此經去佛果近也",
    "不能致井": "三摩竭經云佛至難提國與外道尼乾論義不知者致其井中尼乾不如被弟子等欲致尼乾在井佛言受化卽止尼乾死急乃歸依於佛而得度",
    "大出珍寶": "賢愚經云有貧夫婦見佛夫泣妻曰何泣曰貧無物施前不施也今又不施後當云何妻遂捨鏡及一金錢淨水後感金色光明及有一井大出珍寶要者隨意出焉",
    "金六隨生": "異相云有一長者生一子名爲金六有一井隨子而生水味極美食者所願皆滿是子之福名如意井",
    "忽生金寶": "感通云江東有井深三尺有池鰻魚俗號菩薩魚人至井禮拜卽見忽然井中而生金寶後有一賊刀傷魚尾更不復見傍有舍利塔常有聖僧現",
    "須達多井": "法顯傳云顯至王舍城須達長者古井猶在",
    "井出其錦": "感通云南齊時荆州有天子井在於城東忽出其錦如人中之錦不別矣經月乃歇士女爭取事出南均齊春秋蕭子城荆南記",
    "死者無罪": "智論云如人好心造井有人墮井而死者無罪又如人施食食者傷而死亦然佛說法戒不依者過",
    "用之不竭": "續高僧傳云齊州南有神通寺朗公造有井深五尺千萬人用不竭曾因女人照面乃枯後僧朗禪師燒香求之乃得依舊",
    "爲井所誑": "報恩經云有人渴逼遇井便入深一箭地無水有虵甚可怖畏如人無德空有人名又有長者小兒時養三毒虵後長大已置之於井其水亦毒後因施食取水用之遂殺人多填井燒虵",
    "道嵩井吼": "續高僧傳云道嵩隋帝令送舍利蘇州感中有井吼三日矣",
    "幻術移井": "法苑云有幻術之人倏忽之間能移於井也",
    "井自天成": "臨海記云其井深四十丈石成天生非人工所作其水香美又易云改邑不改井本行有箭井又天帝因中曾造義井於要路周給一切又陶侶造寒溪寺及義井今有陶太尉井又菩薩四處生井井有菩薩魚也",
    "羅漢井在": "大聖行狀云大師至淮陰云後有信士來斯教化至開元五年張居士至指其山腳令去磐石有井澄清至今在矣",
    "玉井之靈": "唯識鈔序云崑崙山下有井以玉攔名爲玉井又云西方古昔聖人以箭射地遂成其井井中之水色白如玉故名玉井又三藏將往西天井水忽變婆羅門占之東土有菩薩僧發意欲來奘三藏到親聞其說果不虛耳",
    "深不見底": "釋迦氏譜云給孤園東現有坑深不見底是天受生身陷入地獄處又南八百步有大坑是戰遮女人生身入地獄處善星比丘亦然天雨大水不滿至今在焉",
    "火坑毒食": "智論云德護長者致火坑毒食欲害於佛化爲花池",
    "火坑成池": "隨求佛頂云羅睺子母誦念隨求火坑變爲蓮花不能燒害又觀音經念彼觀音力火坑變成池又法華云有增上慢比丘將墜於大火坑",
    "名爲象坑": "本行經云太子出城捔勝將迴父王令牽大象取太子至城門天受見之以手拽鼻拳擊而死當其城門阻絕往來太子後至以手拋象出七重城外地越二里而下地陷大坑在矣",
    "生死深坑": "育王傳云有比丘多睡毬多化之令居深坑之傍比丘乃白師大怖師曰此坑可出生死深坑不可出也乃悟道",
    "坑不壞界": "五百問事經云界地爲坑壞不曰不壞乃至由旬况小坑矣",
    "火慢墮坑": "慈恩傳云南印土大慢婆羅門謗毀大乘生身入地獄現有坑也",
    "塵目致殺": "月燈三昧經淨眼比丘對王而坐忽爲輕塵入眼兩目連動王見令殺目動惑我宮人悞也",
    "輕塵足岳": "大唐高祖聖教序云輕塵足岳墜露添流也",
    "塵沾罪滅": "不空若人身沾壇上塵者罪亦滅也得無量福爲菩薩之種",
    "由旬之始": "俱舍云極微微金水兔羊牛隙塵蟣蝨麥指節後後增七倍乃至肘里拘廬舍由旬",
    "經塵勿吹": "五百問事經云如經上有塵不得口吹口氣惡也",
    "盡末爲塵": "法華云三千土也一塵一劫等又華嚴經云一塵含法界六識刹那空又塵沙世界等",
    "和光同塵": "老子云和其光同其塵處羣聚而不自異也",
    "泥塗壇地": "不空云用牛糞泥塗壇地然後加持以紫檀橛釘以繩界之又咒火以香泥爐加持咒之有靈",
    "香泥塑像": "法華經云鐵木及與泥也又塑像經云以香泥塑也",
    "泥地若鏡": "寄歸傳云那爛陀寺房內地面用麻滓粘泥磚石屑石灰泥相和埿其地面塗飾如鏡又云婆羅林側淚下成泥哭者身邊血如花樹",
    "尸糞泥滿": "俱舍云尸糞地獄尸糞泥滿中有娘柜吒蟲身白頭黑觜利如針破肉傷皮骨食其髓",
    "土坌道人": "雜寶藏經云有一女人其夫端正餘女問曰何也曰我因以土坌道人頭時道人頭有瘡得土而愈餘女不善其意見道人皆將土坌其頭欲其夫好遂一城斅之後迦㫋延至外道林下入定人皆將土坌之乃至成塚後感雨土滿城一城填死也",
    "水土多難": "蘇悉地經云水土有神多難者是毗那夜迦云障礙神也先持真言發遣然後用之永無災難也",
    "迦多被坌": "根本律云迦多衍那尊者到一城有佞臣曰此人不祥宜以土坌人共坌之後感雨土滿城唯一人免",
    "土塊擲口": "十誦云六羣張口待食比坐比丘擲土塊入口大衆皆大笑因事喧雜佛知集僧制戒不得張口待飯不得物入他口",
    "能除頭痛": "法顯傳云鷄足山大穴前有土是迦葉洗手作淨土也至今合聚會有人患頭痛取土塗之卽愈也",
    "土淨洗法": "童子問經云如大小便後土五聚三後一前一獨後一又十聚洗手左右背掌等及二瓶觸淨二用一在外隨己也",
    "土無別用": "五百問事經云佛塔土掃得只填塔地不得別用佛物重故若有餘物守護人亦不得與人出利除令守護",
    "咒土沾骨": "尊勝序云咒土沾骨往西方當來成佛定無疑也",
    "土人欺魄": "列子曰南郭子與列子隣二十年相見不曾語門人等爲有敵焉有自楚來者問之曰彼無心如欺魄卽似土人也",
    "灰塗無障": "陀羅尼云持真言障力持其灰塗身點額及腋或眼所向無障也",
    "灰狂風止": "陀羅尼云欲止其狂風將灰加持往風撒之作嗔喝聲其風卽止",
    "護摩灰力": "不空云加持香木而成灰散一切物皆得利益",
    "塗灰之流": "俱舍云西域有一類外道計灰能淨衣垢若塗身者能滅身中煩惱垢也",
    "劫盡之灰": "續高僧傳云漢武帝鑿昆明池至水到灰得灰問方朔曰泉下何有灰耶方朔曰問西域僧知也摩騰法蘭至帝問曰此劫盡之灰也",
    "以覆其門": "龍樹傳云菩薩本學隱身法三人同師意欲入王宮作亂也後宮人有孕王問智臣臣曰若是鬼禁咒可治若人請於宮門羅灰覆之認其跡也果見三人跡焉令持刀亂揮二人被殺龍樹多智乃常近王免也",
    "以灰洗面": "續高僧法通本龍泉人彼石樓界未染王法時僧以爲不吉須盡以灰洗面後因通而止",
    "火山四起": "十善戒經云提婆女人有子端正無比見佛爲其法曰我愛此子逾身百千萬倍佛化火山四面俱來遠以衣遮近以子障佛化令悟道",
    "取珠出火": "大佛頂萬行經云有陽燧珠對日出火對月出水名月愛",
    "不燒之喻": "不退經云如人投火願不能燒還可得不不得喻聞此經不退生死",
    "羊累猴象": "菩薩本經云須達婦人作麵羊來犯食婦以火杖打羊羊身戴火遂然象廐次及獼猴悉皆燒殺因斯斷夜然燈火也",
    "獄光似火": "本行經云王旣因燒象廐斷夜然火須達夜燒燈坐禪被收在禁夜有天王帝釋梵王相次來看須達光明如火王怪謂獄中然火知天王等來乃放達",
    "火宅之喻": "法華經二云三毒之火熾然不息又歘然火起焚燒舍宅四面一時其燄俱熾又大火猛燄三界無安猶如火宅矣",
    "然頂歸依": "不空云火可畏笑藥又三昧火然其頂然可歸依不爲一切道人障礙",
    "色形聲香": "童子問經云誦真言者加持其火有紅紫碧綠等色幡幢蠡具日月等形萬字鍾鈴樂音香也",
    "火天奉藥": "不空云持真言加持米團心母咒之旣志誠以卽得藥神現奉藥也",
    "火熱不定": "智論云入火不燒身中火不燒人雲中火不能滅五藏業力雲中龍力矣",
    "城中火滿": "莊嚴論云億耳入海失伴至餓鬼城求水鬼曰此城鬼趣不聞水名已無量劫唯有滿城火業感",
    "斬水求火": "長阿含七云有婆羅門事火火不曾令滅令一小兒看之自出小兒滅火聞木有之斬斫求之何火之有無智",
    "生在火中": "根本律云佛記火生童子外道誑父母此腹中是女佛記是兒外恐自言非以藥殺母死以燌燒難辯佛知欲燒令祇域火中取兒佛使事未究竟故無死理其子因名火生矣",
    "火相忌水": "百喻經云有人須火冷水以水瓶致火上火死水熱總失前事如出家人貪利內外俱失",
    "火不燒㲲": "異相云佛在時大熱僧衆煩惱迦多比丘爲衆化涼風細雨有長者曰此事希奇願更現相令積薪置驗安㲲在上定火之不然薪盡㲲存矣",
    "向火七損": "惡集經云一損眼二色三身羸四衣垢五臥具壞六生犯戒緣七增世俗話論也",
    "如救頭然": "上生經抄云慈氏菩薩在知足天欲下化衆生如救頭然心非不切也",
    "遠救火災": "高僧傳云僧實在京行化一朝日正午僧寢自上樓打鍾令衆速備香花以梁國講堂欲壞恐損大衆時楊都講堂中四衆聞香氣與音樂衆競出堂其堂便壞聖莫測焉人無損者也",
    "口吐猛火": "集異記云三國時有人口吐猛火先以藥在器中取一片木與黍糠含之再三吹𠮱而張口火出因就熟處取以爨之則便火熾又書紙投火不然",
    "五色煙火": "搜神記云甯封子黃帝時人爲其掌火職能出五色火煙久則以教封封子積火自燒而隨煙上下視其灰燼猶有其骨也葬之封焉",
    "火有十名": "婆沙七十二云名火焰頂熾然生明受記祀能熱路鑽息烟幢金相千名存十也",
    "火相可瞻": "婆沙云火赤多疾死黃色起萬兵紅炎有飢饉雜色宜五穀青色豐歡樂白色國興盛黑色境減損此名火十色相",
    "可汙事火": "慈恩傳云可汙事火不坐木床以生火故三藏至彼令坐鐵交床又康居國事火不重佛見僧以火逐而燒之因三藏之彼二沙彌入寺看被以火燒逐王知捉令斷臂因事改法重佛三藏力",
    "炭": "寶積經云如人將炭欲磨洗令白人身不淨欲澡浴令淨不可得也",
    "薪炭": "本生六地觀六云是身不淨如人洗炭令白白終無有又俱舍嗔毒如炭火又法華云拾薪設食又孔雀云爲衆破薪也",
    "供佛生天": "百緣經云頻婆羅王夫人日日供佛後年老請佛髮爪起塔在內供養後阿闍世王立不曾供養塔也有一宮人名功德意以燈供佛塔王卽殺之卽得生天",
    "其光不滅": "闍王經云時有老母見王供佛私自念言我大貧苦後世云何生值佛不能供養遂行乞日得二錢沽油油主曰作何曰供養佛油主愍而益之將至佛所然之不滅止之益明佛記之得大善利",
    "其福無量": "施燈經云若四衆施一燈照佛像者聲聞小聖不能知其功德多少也",
    "諸油各異": "法華經抹香塗香蘇燈油燈諸香油蘇摩那花瞻蔔花油婆師迦花油憂鉢羅花油等燈供養也",
    "慈利剜身": "本行經一云慈利王爲求法故不惜身命四方共知天帝化作老婆羅門試其心也乃白王曰我能說法須剜其身作其千燈供養爲王說法王遂作千燈供養身瘡如故",
    "小燈吹滅": "瓔珞經云聞小道至劣如小燈吹之卽滅菩薩如劫火大海不能滅也",
    "定光因地": "受記經云定光佛因地曾爲童子爲供佛故然身爲燈後得佛時頂有光明號定先佛",
    "其身火然": "雜阿含云有王第一夫人與王爭將燈油洒王遂感惡報大身常有火然",
    "那律天眼": "本行經云昔有長者子名曰大財將百斛油然燈供佛願得天眼第一又云曾爲盜夜入佛塔盜其物見佛前燈暗以箭挑之見佛相好思自悔曰他人施我欲盜罪大矣遂發善願今遇佛出家也",
    "燈花供養": "花聚陀羅尼云若人於塔廟以花燈香或一團泥補寺塔一稱佛名若墮惡道終無是處無有此理也",
    "指有光明": "燈指經云有長者生一子指有光明名爲燈指其家大富後因父喪大貧爲人擔尸至林不落至家爲金因中曾以手挑佛前燈感指光明也",
    "神移其燈": "五百弟子問事經云佛前燈不得私取燈及作自事施者得福作者盜佛光明得罪非輕也又傅大士見梁運將衰然臂爲燈穰禍也",
    "七層之燈": "藥師經云若遭厄難勸然七層之燈燈如車輪四十九戔名續命幡燈",
    "蠟燭自然": "高僧傳云隋文賜蠟燭供養至寺未及然自發光燄聞帝遂改寺爲光明寺",
    "紫金之燈": "洞冥記云燈紫芳茨燈光色有白鳳紫冠憑足來戲嵭嵻細棗膏燈又有青樝之燈青樝木有膏如淳漆削置器中以臘和之塗布燈然之照其數里又有明莖金燈天漢二年武帝昇蒼龍閣思仙思方士令修異術方朔操筆進曰臣遊北極至鍾火山日月不照處有青銜燭火以照山四面亦有園囿池沼皆植異果有明莖草夜如金燈折枝爲照見鬼物形仙人甯封常服此草夜冥輒見腹中光明亦曰洞冥草帝令剉此草爲泥以塗壁雲明之館夜坐如晝亦名照魅草採之藉足履水不沈",
    "歡喜四花": "莊嚴論云三十三天有歡喜園是三十三天捔力歡娛之所中有園生樹池亭可愛又有四苑亦然及四妙地",
    "畫暗三月": "處胎經云佛在晝暗園尸利長者請佛與阿難同去在長者園過夏九十日不去緣值長者貪歡忘却夏滿辭之長者方憶大慚亦由佛因中自作也",
    "給孤獨園": "孛經云其園四十頃須達布金遍滿而乃得之爲佛造寺等",
    "仙人所住": "智論云迦毗羅城外五十里是釋迦所遊樂處佛住彼園爲衆說法王因施之",
    "毗藍園": "本行經云維衛城有毗藍園中有無憂樹摩耶遊彼佛於樹下生地神捧足處",
    "灌園施浴": "雜寶藏經云有客灌園人見舍利弗時遇大熱卽來樹下坐施水洗之不妨灌園舍利受之園人因此少善而得生天矣",
    "菴羅樹園": "維摩經云佛在彼園精舍說此經菴羅女因樹而生後將此園施佛",
    "善友看園": "報恩經云善友被惡友簽目奪珠利師跋王放牛人將歸供養後園監雇令看園樹上懸鈴以繩繫之下彈琴自有飛鳥引繩去之",
    "萍沙竹園": "四分律云萍沙王施佛竹園佛謂咒願種植諸園樹并作橋梁園果諸浴池及施人居止如是諸人等晝夜福增長持戒順正法彼人得生天又黃竹園經也",
    "鍛作園": "毗奈那云祇園扃內有六精舍此爲一焉因事名也",
    "令進園浴": "雜事律云重興王令大藥父進園池花林來大藥曰未知大小請示一樣王歎希奇",
    "安隱園": "念佛三昧經云勝密大王有園名爲安隱明相佛常住其中也",
    "逍遙園": "高僧傳云羅什後秦姚興請於逍遙園草堂寺譯經也又施鹿園昔王放五百鹿處佛在彼初轉法輪度陳如五人又園植果木處圃種萊也囿蓄魚鼈處苑在東養物類處也",
    "鳴禽苑": "洞冥云影娥池中作鳴禽苑有青金樹皮間有黃皮下有青金屑也",
    "施鹿林苑": "異相云昔佛與天受共爲鹿王各領羣鹿悞入王圍時劫初時畜同人語菩薩鹿王乃白王曰若㧾殺我等其肉卽臭我欲與王次第日輸一鹿王有割鮮之膳我等延朝夕之命王許之後天授羣中一雌鹿有孕告王子未合死天授不從曰誰當代汝菩薩鹿王悲及未形乃自往代之王聞曰我人中畜也彼畜中人遂悉放之因名施鹿林也",
    "林寶殊勝": "正覺念經云輪王出時有林寶如天帝之園一切可愛適意又天上有無比林其中花木果實非世所有名爲無比",
    "娑羅牛角": "中阿含云諸比丘可詣牛角林卽娑羅林也其林別號因形也",
    "林果生酒": "正法念經云諸天北州有欲遊獻酒者入酒林上有摩偷果果中出酒飲而能醉不亂性也",
    "寶林濯瑩": "無量壽經云有七寶行樹故曰七珍林錯落八德水汪洋",
    "西域寒林": "阿含經云人死致之寒林不封埋不樹葬或水火葬亦名尸陀林也",
    "士林如林": "高僧傳云梁武重雲殿開士林學又姚興帝長安逍遙草堂寺洪儒碩德畢萃如林矣",
    "林名墮處": "法苑云有五百仙人至此而墮亦名住處亦名羯蘭陀或名羯鐸迦禽名也其形似鵲栖集此林因以名也或因仙墮",
    "尺蠖林": "婆沙八十三佛欲入滅遊歷邑波波村尺蠖林力士聞已共集如不往者罰五百古大金錢兗邑家有一力士名曰盧遮不惜用金恐違親友雖詣佛所心不敬信爲現火糞方信",
    "分分林": "根本雜事律云歌羅大子王怒令斷手足送至寒林佛知觀之已酬往業今又根熟思佛佛乃化之手足如故度令出家王知自悔以所住林賜之名分分林卽誓多林也",
    "舍夷林": "釋迦譜云渡婆祇河雪山北有舍夷林是釋迦得生之所杖林山見上山部及慈恩傳昔有菩薩或云梵王以丈六杖量佛上至梵天終不見頂以杖投地今爲大林勝軍論師在彼林也三藏至彼受因明論處又俱舍云地獄有劍業林鐵刺林也",
    "蹂腹林": "雜事云其林有神善㰌稅有長者不稅人馬不能行也",
    "湯林鄧林": "列子曰有夸父不量力欲追日影逐之於隅谷之際日所入池渴欲得飲赴飲河渭慮不足走北大澤未至死於路棄其杖杖後生彌數千里爲鄧林焉",
    "大藥無根": "大哀經云下方而生大樹號無根大藥樹以根通地下過金剛輪立於水界無能拔者其根分布遍閻浮提土萬物萌牙一切草木地上者近枝生枝葉花果根節實近者同生一切樹木因之有",
    "閻浮提樹": "俱舍云此名上金在中國無對所以不翻其樹此州南邊有無熱池邊亦有此州因樹爲名果如一碩瓮許大其味甘美其香馥鬱等",
    "四邊依止": "智論云佛藍毗園無憂樹下生摩竭陀國菩提樹下成道波羅奈國鹿野林中說法俱尸那城娑羅林中入滅皆有因意也",
    "一樹隨生": "茶毗經云恆河岸北一㫋檀樹佛生時同日而出樹神常將香供佛佛入滅時樹皮裂枝枯而死矣",
    "慈氏龍花": "成佛經云慈氏當於龍花樹下成佛此花如龍首或樹自龍宮來其樹高五十里花果鮮香氛馥遠騰見者歡喜自餘諸樹高四十果花果光鮮隨時凋易街巷道陌廣十二里掃洒清淨大力龍王常於夜半降微細雨",
    "俱獵婆樹": "六度經云俱獵國王有一大樹高五百六十里根深八百二十里圍二十里樹有五面各生其果大如二斛瓶其味甘美如蜜花色鮮明枝葉榮茂夫人太子羣臣各食一面菓也",
    "生便成就": "般若經云有樹名好堅在地中百歲一日出生高百丈其樹出已欲求大樹以蔭其身樹神曰無餘高大相蔭",
    "延命之靈": "數珠經云菩提樹亦名延命樹有外道小兒被賊打殺外道言此樹若聖令我子活尋念佛名經七日活也",
    "其果甚大": "觀佛三昧經一云殃伽陀樹本香山中來風吹種至雪山其果大小如一碩瓮食者得仙聖復得病者除病也",
    "七寶宮殿": "處胎經一云佛於東方化七寶樹遍滿其中於樹枝葉上化七寶宮殿各有化佛及化菩薩而自莊嚴",
    "歡喜園生": "觀佛三昧云帝釋歡喜園中有樹名曰園生見者心喜其果金色葉有十色出諸音樂又云有㫋檀樹根莖枝葉花果一切皆香六銖價直娑婆世界等",
    "普智福樹": "道樹經云五種五根五枝五莖五花五葉五果有七菩提分等",
    "樹有三種": "廣百論云無憂樹有女人觸時花菓齊發二樂音樹聞樂音時枝葉條蕩應節而舞好鳥吟樹聞鳥吟枝葉動而不止如此方不奈痒樹也",
    "樹因迦葉": "正法念經云昔迦葉如來爲化諸天留此影樹樹有其門中有園林花木悉是七寶中有鏡殿長五由旬佛留影光在壁若諸天放逸時帝釋令入中現諸宿業息其貪也",
    "藥合宮殿": "正法念經云夜摩天有藥合樹其中有宮殿光明等又有空行樹一念須行百千由旬隨念而去音樂衣服等樹",
    "鬬勝生樹": "賢愚經云佛與六師鬬勝當以齒木投地爲樹枝葉花果便生其果如五升瓶大其味甘美香氣四塞食者無厭見者歡喜外道之徒見者信伏",
    "樹出飲食": "賢愚經云有善求惡求太子入海采寶粮盡遇見一樹有神言折之令求卽得飲食衣服珍寶皆足惡求取根卽被食也感夜叉怒被害也",
    "大安小動": "異相云有閻浮樹高四千里大鳥棲而不動有小鳥形如鶉止樹便動曰以小鳥海底食金剛糞墜物上無不壞者怖而動之",
    "普覆如蓋": "華嚴經云善財求法於善尼在一樹下其樹形如樓閣名爲滿日光照一由旬普覆如蓋又有花茂樹甘露樹天衣樹妙音妙香妙果樂音飲食樹等",
    "知足天樹": "上生經云有七寶行樹一一樹葉有五百億寶色有五百億諸天寶女住立樹下",
    "千光法音": "異相云有千光明樹出法音師子吼佛國樹常出苦空之音又如阿彌陀佛國樹亦然故云玉樹珊瑚果金花琥珀枝皆演法音等",
    "女樹生兒": "正法念經云海中有銀山生樹名爲女樹天欲明時皆生嬰兒日出能行至食時皆成少年日中盛年日晚老年任校日沒卽死日出復然等",
    "樹名多羅": "西域記云其樹形如此方椶櫚樹極高者七八十尺枝葉繁茂果熟卽赤如大石榴人多食之東印土界樹中之上也",
    "荆南娑羅": "荆南記云晉永康年僧房下生一樹隨剪隨生僧乃移房樹長便遲葉花稍遲夏中方有葉落時節與衆木同後有西域僧來識此娑羅樹也又經音義云形如此方槲樹而皮青白葉甚光潤",
    "四方各二": "茶毗云佛入滅於娑羅林其樹四面各二佛於其下入滅背東足南樹皆變白皮裂而死",
    "樹極高大": "異相云雪山頂有藥王樹名非從根非從根生廣六百八十萬由旬下極金輪枝能生莖莖能生根除一地獄中下有地獄不生也枝葉花果根莖皆能愈病也",
    "樹名蕈觸": "續高僧傳云顗禪師住玉泉寺有蕈慈荏反觸樹供僧常菜隨取隨生師若他行採卽不生是禪定力化洽萬里造寺三十五所度僧四千餘人書經一十五藏金檀佛像十萬軀五十州受菩薩戒人矣",
    "樹影不移": "中阿含云佛在閻浮樹下坐其影不移廕覆佛身顯希有事矣",
    "大椿之壽": "廣弘明云洞玄經說東方青帝頌曰九五不常居天地有頎危大劫終一椿百六乘運迴還浩素等",
    "栴檀勝用": "高王法門經云其樹枝葉花果能治人病爲屋宇入中不飢不寒不熱離貧窮襄老出一切高門大富寶物等又有金頂樹亦然能愈毒消病等",
    "樹名端正": "續高僧傳云𥂕厔縣城西二里有端正樹是道哲和尚燌身起塔處",
    "千秋樹皮": "續高僧傳云隋帝施藏法師勑賜千秋有皮袈裟一帛五百匹氈四十領皇后賜狐皮坐褥及法服道具等",
    "藥樹有神": "異相云藥樹能消萬毒有虵長百丈餘遇黑頭蟲五寸與虵相遇虵聞藥氣而走遇樹身斷頭走尾半已爛壞藥樹有神所護矣",
    "毒復生出": "異相云舍衛國生一毒樹人觸便死長斧殺之旬日如故觸者卽死有智者曰令取其根卽不復生也",
    "樹亦可畏": "稱揚諸佛功德經云女人譬如毒樹增長諸毒觸者致死入於地獄",
    "鐵樹高大": "處胎經云須彌山北有大鐵樹高十六萬里金翅鳥巢於上是食龍之所",
    "劍樹之苦": "俱舍論云地獄有劍樹罪人入中風吹葉落皆是利劍斫刺罪人也",
    "伐樹閉門": "涅槃經云南天竺國有一大城名首波羅於是城中有大長者名曰盧至爲衆導主佛欲化彼彼修異道外道教令伐樹汚泉閉門立敵言佛至處爲不吉祥佛爲化彼說吉備足受化",
    "伐樹取果": "百喻云王有果樹高大上生美果愚人欲食伐而取之喻破戒求道果也",
    "枯樹再榮": "陀羅尼集云佛在祗樹給孤獨園內有菴羅枯死外道與佛鬬聖德以藥水令活又外道化一花樹佛卽令枯死矣",
    "伊蘭臭樹": "觀佛三昧經一云伊蘭臭樹與㫋檀同生也然馨各別臭薰四十里猶如死尸其花紅極可愛樂聞臭而死甚可惡",
    "栴檀虵繞": "西域記云南印土有山濱海有白檀無能別者惟於夏中登高而望有虵繞者於是知之射箭記之冬卽取也涼故虵繞",
    "遠與什書": "高僧傳云遠公與羅什書曰㫋檀移植則異物同薰摩尼吐耀則衆珍自積法輪不停軫於八正之路三寶不輟音於將盡之期等",
    "出自牛頭": "㫋檀出自牛頭山乾闥婆王居此山愛其香輪王出時鬼神取來上王其價貴",
    "爲炭之喻": "百喻經云有人入海求寶得㫋檀木經歷多年方可得之市賣無人買者見人賣炭買者極衆遂燒以爲炭喻求佛果者退爲二乘也",
    "種桐免惡": "黑梵志經云其梵志命將欲終閻王化之曰汝當入我地獄梵志曰我得四禪優遊三界曰汝死有惡對也梵志遂取合歡梧桐花執至佛前種之供養得免墮惡道也",
    "木類多名": "童子問經云有善人之木龍木天木無憂木爲跋折羅杵",
    "能照藏腹": "祇域經云見小兒負薪賣之見小兒五藏遂買其薪中有藥王樹枝一莖在人身上見其五藏遂得無病不治",
    "多根㫋檀": "金頂輪王經云有多根木此方廣州亦有又經音義云摩利之山或海此岸有去一切毒或無價等",
    "耶子人食": "法苑稽羅州人長三尺鳥啄食耶子兼出漿也",
    "伐樹蓋房": "僧祗律云闡陀比丘伐薩羅林樹欲造其房時有樹神曰莫伐令我男女暴露風雨無所依比丘曰但去莫住此中誰喜見汝便卽伐之神來見佛佛集僧衆因之制戒不許",
    "五樹不伐": "律云一菩提樹二鬼神樹三閻浮樹四阿私陀樹五尸林樹不得伐也若比丘爲三寶種樹一果樹二花樹三葉樹此但有福無過",
    "五樹可伐": "律云一火燒二龍損三自乾四風吹五水漂",
    "齒木之樹": "四分律云佛十五日降諸外道以齒木植之爲樹一日而成二日花開三日結子四衆皆食等林樹者村人所依也又未呵子樹其子生不滿日在拘那含佛塔前子中出油塗足日行三千里以葉拭卽止",
    "多羅樹": "犬婆沙一十八云高逾百肘上有葉少實其形如蓋質幹雖長果甚少如素酌迦草也",
    "移菩提樹": "善見律云師子國天受王請菩提樹阿育王問諸大德可往不目連弟子佛在懸記五事一勑南枝去不用力斧自斷入金盆二昇室入雲三七日方下卽便入盆茂盛布葉結實葉色黃玄種示現四勑至師子國作大神變五勑舍利一升致現如佛相光明倍於日明王卽以紫磨金作盆圍九肘高肘厚八寸口如象鼻乘舡而往王自入水至頸接之現大神變而乃植焉在耳",
    "道門琪樹": "正理云玫瑰獸魄之樹不日舒光琉璃瑪瑙之枝無風自嚮",
    "合抱之樹": "老子云生於毫末從小成大又莊子云大椿以八千歲爲春八千歲爲秋",
    "橘柚地異": "吳越之國有樹名橘柚碧樹冬青實丹味酸江北爲枳地異矣",
    "樹似人形": "漢時汝南平陽遂鄉有樹生如人不異身青黃色而白頭鬚稍長六寸一分京房曰王德衰下將立果然莽纂立",
    "伐樹復立": "漢建昭五年兗州刺史浩賞禁民社移立山陽橐鄉有大槐樹吏伐倒夜復立表廢而復興世祖立也",
    "宿昔暴長": "漢靈帝嘉平三年右校別作中有兩樗樹皆高尺餘其一宿昔暴長一丈麁大一園作胡人狀頭目鬚髮備足又長安西北六七里有樹中生人面生鬚髮等",
    "伐樹出血": "吳先主時陸敬叔爲建安太守使人伐大樹下斧忽有血出樹斷一物人頭狗身走出叔曰此名彭仗烹食其味如狗肉矣",
    "乘樹蠶因": "昔有人家有馬一匹及兒女身遠征役女後思父語馬曰汝能取我父與汝爲妻馬後失之至軍前其人識馬乘之而歸至家馬索其女嘶鳴不食父恥殺之以皮在庭女因戲上裹女飛空至樹而止乃爲蠶食其葉樹名桑桑者喪也亦名天官辰爲馬星蠶書曰天火則浴其種是蠶與馬同氣或謂蠶爲女兒",
    "白楊合歡": "崔豹古今注白楊葉圓青楊葉長柳葉細長栘楊圓葉弱蔕微風大搖一名高飛一名獨搖蒲柳生水邊葉似青楊亦曰蒲栘合歡樹似梧桐枝葉枝弱葉繁並相交結每風來輒自解不相牽綴樹階庭使人不忘嵇康乃種之舍前杜仲皮有絲折之卽見紫檀出扶南國色紫亦名紫檀",
    "木蜜如餳": "生自南方合體而甜嫩枝及葉皆可噉味甘如蜜解悶止渴其老枝根幹堅不可食細破煑之如蜜餳無異倍甜濃也",
    "蘇方黳木": "出扶南外國取煎爲染色黳木出交州色黑而有文亦名烏文木",
    "漆樹似樗": "取其竹筒盛汁爲漆食人生瘡又瓊樹魏文帝宮人絕所愛者莫愁瓊樹夜來陳尚衣巧笑皆曰夜在瓊樹側又洞冥有女香樹細枝葉婦人帶之其香終身不絕又有聲木太初二年東方朔從西郍汗國執歸得聲木十枝長九尺大如指賜臣執凶者汗死者折其樹五千年一溼萬歲一枯方朔曰見三枯矣有發日之樹出池寒國言日從雲來掩日風吹樹枝拂雲開日亦名開日樹樹有汁滴松脂又青金樹皮開有屑如金也",
    "水陸各異": "長阿含云水花憂鉢羅花鉢頭摩拘物頭分陀利須乾頭花等皆水中所生柔軟香潔陸生花解脫瞻蔔婆羅陀須曼那婆師迦皆西域陸生之花也",
    "賣得大富": "莊嚴論云有近事筵客廣散衆花有一貧客得花安在頭上衆曰欲賣耶曰我欲賣與佛當得大富",
    "篋中自滿": "采花違王經云時波波羅奈國王性嚴急勑一人常采花供王其采花人逢於佛卽以其花散佛大衆空篋而歸與親屬相別又違王恨殺不可免家屬泣別爲開其篋異花滿中香鮮越常知是佛力將以上王王怪異問具陳如末王喜大與賞賜",
    "人花是佛": "萍沙王五願經云王有五願少年爲王國中請佛聞說法悟道與隣國王爲友隣王有寄金色花與萍沙王萍沙王曰我國有人花法花乃勑畫工寫佛像與十二因緣經寄往也",
    "天雨四花": "法華經云是時天雨曼陀羅華摩訶曼陀羅花曼殊沙花摩訶曼殊沙花此云適意花大小不同",
    "花散著身": "維摩經云舍利弗從文殊入室一天女散花供養至諸菩薩花悉落之諸聲聞花著衣不落舍利弗去之天女曰何爲去花曰不如法曰自生分別",
    "憂曇有實": "五苦經云此有花無實有實無花遇佛出卽放也",
    "花寶隨生": "賢愚經云有長者子有天花自落雨寶盈庭前生曾以花寶供佛所感如是",
    "問花之報": "報恩經云有一天女常在一花所欲花中自出白目連尊者曰何因曰汝前生曾於迦葉佛塔內以自首飾花用供養佛報",
    "花能續壽": "異相云海濟婆羅門發願有死者筋骨去離薰之令活如遊戲園花令續其壽返魂香也",
    "採花亡身": "增一經云忉利天有一天子與諸玉女上樹採花致枝葉死在人中不久命終又生龍中被金翅鳥食因貪花也",
    "射雀之報": "法句經云有一長者生子年二十與聚妻七日之後與妻後園中遊戲見一枝花好令夫上取又無人力夫自上樹失手墮地而死以因中曾射一雀之報也",
    "羯尼迦花": "慈恩傳云其樹葉如金色發萼開葉四時無閒",
    "青庭樹": "高僧惠約忽感野媼賷書數卷致經案上兼賷異樹自植於庭曰青庭樹也此樹葉綠花莖扶疎",
    "青蓮生鉢": "續高僧佛圖澄以趙主石氏難以理悟易相化之乃取鉢盛水咒生青蓮華因是伏信矣",
    "譬之白蓮": "法華經云以妙法能離生死淤泥喻似蓮花出水白者衆色之本故法喻爲名",
    "四時開異": "釋迦方誌云西土有四色蓮花常於四時開發隨時異也又有蓮花太子",
    "目湛青蓮": "俱舍云自青蓮罷笑白毫掩色佛目似青蓮花之葉也故淨名經云目淨修廣如青蓮等",
    "此最勝故": "般若論云蓮花供養最勝餘故各葉亦有所表人中十葉天中百葉菩薩千葉也",
    "蓮花隨步": "報恩經云鹿母夫人因中守園母送食遲發惡言我母不如鹿也母送食至有辟支佛空中過請下以食供養後生鹿腹中感蓮花承足步步而生",
    "七日乃萎": "感通三寶錄云曇延弟子道遜講涅槃經一百遍貞觀四年虞鄉令崔義直請講後講經罷行於講所生蓮花百莖七日乃萎矣",
    "蓮花五色": "寶林傳云六祖住曹溪法泉兩寺法泉寺有師子國王五色蓮花數株",
    "蓮花九品": "無量壽經云西方八功德池中有四色蓮花大如車青色青光等九品者隨忍界人行有九品等各於中生時亦不等",
    "藕如人臂": "十誦律云比丘執病許食藕池水中物及木果時有比丘患目連爲至曼陀尼池中取藕如人䏶或如臂者汁如香乳味甘如蜜也",
    "麄似車軸": "起世經云北州有藕與此無熟池諸金山內藕同麄如車軸其白如雪味甘如蜜",
    "寺名施藕": "立世論云金山邊有象王居食其池藕舍利弗病醫師言須得其藕令目連往取象王知象載負飛空而至施與舍利弗便名施藕寺也",
    "荷芡烏蓮": "古今注云芡音儉南人呼也亦名鴈頭亦名鷄頭形狀似也亦名䓈葉似荷文蹙衂如沸實亦有芒刺其裏如珠可食子愈飢烏連葉似鳥翅一名烏羽一名鳳翼花鈿六葉色多綠紅者紫點綠者紺點俗呼人中仙人花一曰蓮纈花又酒盃藤出西域藤大如臂葉似菖花實如梧桐子花堅可以酌酒自有文章映徹可愛廣大如指味如荳蔻香美消酒士人提酒來至藤下摘花酌酒以醉復醒國人保也其實不傳外國張騫入大宛得之事在張騫傳也",
    "苔蘚荼藜": "苔蘚空室無人行處卽生或青或紫一曰綠蘚一名綠錢荼藜者荼紫色藜青色其味辛苦食之明目或紫色者名之紫藜青名青藜其長苦者名爲馬藜又卯蘇俗爲小胡國有蔴十許子共爲一株二籜裏名胡蔴尤於小蔴俗呼大蔴又揚州人謂荺爲班杖不知食之卽南人謂𦵔爲蕺又蘘荷似藕苴色紫花生根中花未散時可食久留則消爛不爲實也葉似薑宜廕翳之地當依陰而生又燕支花其葉似蒯西方染石爲燕支中國爲紅藍以染粉爲婦人血色今以重絳爲胭脂非燕支所染紅者赤白之間爲之紅苦葴者亦名酒漿草一名𧄕子在裏形如皮弁初生青熟卽赤裏有實正圓如珠亦隨裏青赤長安小兒呼爲洛神珠一曰王母珠一曰皮弁草",
    "羊躑躅花": "黃羊見之躑躅食之卽死不敢前進因以名焉荆葵一名茙葵一名芘芣花似木槿而光色奪目有紅紫白赤葉莖不殊但花中花色有異亦名蜀葵又芙蓉一名荷花生池澤中實曰蓮子最秀異者名爲水芝一名水花色有赤白紅紫青黃紅白二色者多也大者百葉又牛享問曰物有什類乎曰類也有識乎曰無也何爲生乎曰有生有識蟲類有生無識木類不生有識鬼神類不生無識水土類也",
    "花雨五緣": "慈恩疏云一香不其臭表消障惱二嚴國土表身淨三敷榮表將說法四結得果五見者歡喜等",
    "憂曇鉢花": "此云瑞應輪王出世卽有出法華經疏也",
    "樹生五果": "中阿含第十云昔輪王時有一樹生五枝果亦各別王太子臣沙門庶人所食各別有天護之後因取果折枝天嗔令果不生王告天帝天帝復怒令顛倒輪王泣之天帝息怒乃今仍舊五果復生矣",
    "食果留種": "莊嚴論云有二女人得菴羅果一女食時留子種之一女和子食盡如人業報不種見他種者復得果生疾他生惱不自修種",
    "種果相似": "處胎經種苦種苦果種甘種甘果爲善善果爲惡惡果種果必不顛倒也",
    "取之倍增": "十住云閻浮取一生二取二生四如是倍增其果極大其味極美福業感",
    "果味失身": "般若論云有王太子著味園中有鳥巢於香山中取好果飼子悞隨地園人得之上王太子見而索食後常令供之無卽殺汝園人伺鳥銜來奪之飛鳥母怒後銜毒果來王子被藥殺矣",
    "果有六味": "正法念經云天帝喜園有六味果一一各別有無厭味食與香皆飽",
    "果大如甕": "立世論云有二比丘得通至閻浮樹下見實以手捉蔕盡臂不至其子香氣馥鬱甘美與世不同果中之上",
    "果如人相": "立世論云有人果樹其果初生如男女纔十五六其熟如盛年欲嫁莊嚴可愛未離欲者見皆生染熟落樹下猶如尸林",
    "果生鐵丸": "雜阿含云有沙彌守寺果園私盜七枚與自和種乃感鐵丸從空而下入口出腹燒爛",
    "談梅止渴": "大佛頂萬行經云談說醋梅口中水出思踏懸險足心悛[忄*歮]修善止惡如此",
    "大如冬瓜": "西域記云鉢那國有果大如冬瓜內數十如鵝卵其味甘美其色黃白或生於根或生於枝根者茯苓類也",
    "延壽三百": "述異記云有人採松子上見一果形甚可愛其香異常疑是神仙之物因摘而服之延壽三百歲矣",
    "柰女之果": "祇域經云王園有柰甘而且美狀亦丈除王園有餘處無之後因王與梵志食被將其子藏而種之以乳灌溉後生大樹樹生一女端正異常乃諸王競娶萍沙得之生祇域",
    "奈出池中": "賢愚經云有王園子池中忽得一柰異常鮮潔乃上於王王令常供此果園子無處更得乃池邊哭龍爲現身與果令於王處求其齋法等",
    "枸椽似橘": "俱舍三十云椽果似橘於花時塗紫礦汁後果熟時其穰卽赤色能愈衆病稍大於橘枸音鈎亦音矩",
    "甘實陸駮": "甘實形如石榴名壺甘又陸駮葉如豫章皮多癬駮又㮕葉似柿實小味甘枳椇一名樹蜜又云木餳實小而尖其形拳曲棘實曰棗杼實曰橡杼暑祚二音棗實曰椹柘實曰水注𣜵恥斯二音實曰佳匏瓠也壺蘆無柄瓠有柄曰懸瓠可爲笙曲沃尤善秋乃可用膝其裏又西域記云迦胒色迦王威伏諸國乃至漢太子入質因將桃梨種有之至今彼國號漢王子桃梨也",
    "青田變酒": "烏孫國有青田核莫測其樹色形其子大如六升瓶瓠以水在中斯須如酒漢劉璋曾得兩核集賓客二十人設之一晝一熟人皆醉也不可久置其味卽苦號青田酒亦名青壺酒又漢鄭弘文帝時爲鄉嗇夫行官京洛至夜宿一埭埭名沈釀於埭逢故人四顧荒郊村落絕遠沽酒絕遠懷抱不申乃以錢投水中依萍其飲盡夕酎暢人皆大醉因名沈釀川明旦乃各分首焉埭音大疊土也",
    "物有五種": "律云一節種蘆竹之類二枝種石榴楊柳三子種下子之類四根種移植者五空種靈芝之類又云樹有四千五百種木有一千種草有八千種藥有七百四十香有一百二十",
    "紫輕梨": "洞冥云塗山之比梨大如升又云斗紫色千年一花又玉葉李色如碧玉數十年一熟味酸甘韓終常食因以爲名有紫柰大如斗甜如蜜核紫花青研有汁可染物其煎之亦名闇衣柰又閻浮果取一生二取二生四倍倍",
    "波斯棗": "百一羯摩四云西土之樹形如此方椶櫚獨生其將至此方番禺有果如乾柿號波斯棗也",
    "棗不知熟": "法炬經云二人入山一智一愚愚者見棗取而食之智者云此棗未熟愚者食之無味復得熟者亦不肯食謂無味也又本行經云有千年棗樹",
    "蠕蠕算棗": "續高僧傳云那勒尊者西域人與一蕃客蠕蠕而准友相善有前信州刺史綦母懷文慕那勒道德終不深與之言文讓之那勒曰此人有藝善算時庭前有棗樹此人能知其數文不信喚之共賭馬一匹仍須知多少蟲食者蠕蠕取線量之知數不差被賭卻馬也又舉一棗葉",
    "棗以充飢": "法苑云天上有薄福天子下於人間摘棗而食人見形異乃恠而問之曰我非是人是忉利天子雖有宮殿福薄無食也又正理論云王文之棗金色之梨出自仙都也",
    "細棗有膏": "洞冥記云嶗嵻山臨碧海上萬年一實如今軟棗咋之有膏膏可然燈西王母獻帝又有王文棗大如瓜又忉利天子貧無食下界摘酸棗食之又安期異棗大如瓜瓠",
    "草有八萬種": "寶性功德草柔軟曰右旋身觸生諸樂寶性功德草柔軟左右旋身觸生樂冬夏亦不衰矣",
    "吉祥施草": "本行經云佛將成道詣菩提樹天帝化爲刈草人菩薩問曰何草名何曰名吉祥草亦然曰事吉祥成何不施也吉祥施草菩薩受詣道樹敷金剛座上而成等證覺",
    "草木爲人": "處胎經云山河石壁草木皆變化爲人形名無異與衆不殊也",
    "草不得履": "萬行首楞嚴經云比丘路行不得踏踐草及大小便與四分律同佛勑不許又法華經云草木並茂",
    "汚草生嫌": "律云萍沙王宮屬欲出遊園預令洒掃六羣知已先入園內大小便涕唾汚他宮內侍女衣等白佛製戒不許",
    "如菅之喻": "出曜經云如執菅草緩卽傷手急卽無損如持戒者",
    "草木猶赤": "西域記三云薩埵捨身救虎之處草木皆赤人貴其處立塔在基至者悲愴及闍提太子爲父母捨身割肉處亦然又檀特山須達拏捨兒女處草木路邊亦赤也又草繫比丘護戒不傷草命等",
    "商諾迦草": "寶林云西土此草生一莖有聖人得道分爲九枝表九條故云九枝秀草",
    "聞雷而長": "涅槃經云芭蕉故無心耳何以聞雷而長如葵向日橘宜死尸石榴宜磚石骨糞造化力又淨名云是身如芭蕉中無有堅處花生卽死又寄歸傳云西域以業藉食也洞冥有照魅草明莖草夢草以蒲亦名懷夢草色紅帝思李夫人朔與帝一枝夜卽夢也",
    "草如人形": "漢光和七年陳留濟陰東都草生作人狀操持弓弩牛馬龍虵鳥獸之形白黑各如其色表黃巾草賊先兆也",
    "龍髯草": "孫興公曰世稱黃帝鍊丹於鑿峴山得仙乘龍上天羣臣援引龍髯而落生草故曰龍鬚非也自有龍鬚草今江東有虎鬚草亦可爲蓆又曰王母蓆可是王母騎而墮其鬚乎",
    "碧草如麥": "洞冥云琨瑤出碧草去玉門九萬里其草如麥割之釀酒味如醇酎飲一合三旬不醒取甘泉水隨飲卽醒又吉雲澤有吉雲草二千年花秣馬不飢有五色雲露方朔得之上帝食者愈病不老",
    "甘蔗之種": "本行經云佛是爲甘蔗種本大茅草王亦有此種後求仙悞被獵人射殺血墮於地生二莖甘蔗生童子童女",
    "生漿不絕": "出曜經云萍沙王感甘蔗生漿不絕王食太肥佛曰王之福感過肥節食卽減",
    "恃世作福": "百喻云如二人種甘蔗好賞惡罰一人云我用甘蔗汁澆之必好乃俱死也如人恃世作其福業不可得",
    "用以施僧": "雜寶藏云有羅漢持鉢次第到壓甘蔗師家兒婦以甘蔗施羅漢姑以杖打因是命終生忉利天又法華經云譬如甘蔗稻麻竹葦等",
    "赤節皆倒": "雜事律云甘蔗節赤病生卽皆倒死如女人於佛法中出家法衆消溺也",
    "竹生童子": "寶樓閣經云有三仙人山中修道至求大果於其住處醍醐消沒生三寶竹七寶爲根黃金作枝葉葉上皆有真珠十月後各生一童子端正異常也",
    "竹園迴施": "釋迦譜云迦蘭長者有大竹園先與外道後見佛僧悔之欲卻施佛林神知意驅出外道長者大喜爲佛造寺如人入者皆息欲心矣",
    "三竹祥集": "善見律云師子國帝須王國有山名車多迦竹林中生三竹大如車轅一名藤杖二華杖三鳥杖銀青碧色藤杖花遶華杖衆花羅网鳥杖衆鳥集皆是吉祥之類又般若論云竹生子卽死如騾有胎如人有菩提心苦身自滅",
    "竹王廟": "法苑云漢夜郎𦟥水竺王祠昔有女子浣衣小濱有大竹流入女足間推之不去有小兒啼聲破之得一兒長有才智後爲王立廟乃至擊石出水",
    "有心得福": "譬喻云昔有一貧家葡萄欲熟擬施道人君王所取一月道人不來後見施之道人曰君一月有心得福多矣",
    "葡萄爲酒": "俱舍云西方俗有葡萄漿如酒亦微有惛醉也道人許飲酒非也",
    "葡萄手": "大悲經云若爲菓瓜穀稼者求葡萄手讚曰甘蔗葡萄及果瓜載春迎夏盡開花驅馳舞蝶爭攢蘂招引童兒忘聚沙惠澤旣能資稼穡恩光的是滿人家再三友囑楊枝手借與香風長道芽",
    "因爲姓氏": "異相云上古有相好食蘿蔔後有子孫因是好食立姓",
    "咒死犯戒": "優婆塞戒經云有人從園主乞蘿蔔主曰有價不曰無主曰朝夕之資如何客便怒以咒咒之其園內蘿蔔一時枯死佛言此人計直犯盜令他失財同賊也又佛記一外道食蘿蔔而致死",
    "瓜菜": "龍肝瓜素葉瓜",
    "盜瓜嫌月": "雜阿含云有人盜瓜見月欲出而說偈云明月汝莫出我待盜其瓜我持瓜去已任汝現不現喻不可得也",
    "瓜是人頭": "法苑云唐洛州都督酇公竇軌性好殺戮初爲益州行臺僕射多殺將士後至冬病甚困忽有一人將瓜一盤來再看並是人頭索命因是卒矣",
    "求瓜施種": "法苑三云三國時吳有餘光常行幻術花市市人乞不得求子便種續生引蔓熟摘之其賣瓜者覺少棗果同也",
    "瓜形名異": "說文云瓜者華也謂治擇也廣雅云龍啼獸掌龍肝素葉羊猒兔頭桂髓蜜筩小青大班皆瓜名也又種瓜移井等",
    "菜乞不從": "十誦云六羣比丘從園圃求菜不得卽咒死或大小便令死佛因制戒不許",
    "樹衣可食": "南中記云金華山有樹衣菜僧採食之也",
    "胡荾不食": "不空云持念者不許食也本穢草西域亦名香荾博物誌云張騫西域得種種之又江南呼葫[卄/畿]",
    "韮悉耕之": "高僧靈裕講經將半見近韮園裕欲去之主人留耕韮種稻道俗俱伏施袈裟千領等",
    "葱韮不食": "楞伽經云佛言大惠蔥韮蒜薤臭穢不淨能障聖道亦障世間淨處何況佛土勿食矣",
    "五辛不許": "雜阿含云何者爲五辛一大蔥二草蔥三蒜四興渠五蘭蔥涅槃經亦不許食",
    "治病權開": "律云若爲治病塗瘡須在別房七日後澡嗽令氣盡方得入衆也",
    "蒜盡拔去": "四分律云偷羅難陀比丘尼詣蒜園其主不在令沙彌盡拔去被俗譏訶乃至白佛佛言往昔園主曾爲婆羅門死作金鵝日來遺妻女金毛後妻女貪金伺而捉之總取其毛如今被他取蒜或作鴈同又經云肉爲毛萊矣",
    "芥剌": "掌中芥其子在掌吹之長三尺然後植之",
    "芥子體滅": "增一云舍利弗欲入滅諸聖弟子隨逐戀慕舍利弗曰何況我芥子之體不滅盡乎生者皆歸死佛亦入滅",
    "芥納須彌": "維摩經云以須彌高廣內芥子中故云須彌本不有芥子體元空將空納不有何處不相融又央掘經云三千世界芥子中四海須彌歸一毛孔",
    "芥子之空": "月上女經云芥子有空不及大空能受山海大地喻大乘芥子空喻小聖又不空罥索咒白芥子打修羅窟所願皆成也",
    "芥子之喻": "譬喻經云芥子滿城百年一等又法華經我觀三千界內無芥子許非是菩薩捨身命處",
    "因刺悟道": "楞嚴經云畢陵伽因乞食毒刺傷足遂觀身苦無常因緣而悟道也",
    "喻貪嗔癡": "德元經云滅此毒刺",
    "爲不饒益": "中阿含二十云靜以亂爲刺善以惡戒以破戒禪定以散亂皆爲刺也",
    "因言入脚": "十誦律云有鬬牛力大者賭金主曰黑曲角與我用力牛慚之輸牛曰人前讚我言好卽勝主又索賭曰妙角卽勝或曰前何力少因曰言如刺入腳",
    "蒺藜難論": "雜阿含云有外道作論名曰蒺藜來問難何以表難答難佛佛言汝難施者貧佛言未損也業通三世",
    "刺傷佛脚": "本起經云佛被刺隨上至梵世終不能避乃傷佛足以因中曾商主入海競傷他人報",
    "鳳葵丹色": "洞冥經云鳳葵葉長四寸色丹久食令人身輕肌滑赤松子餌之三千歲乘黃虵入水得黃珠一枚如真金色或云是黃虵卵故曰虵珠亦曰消疾珠時人語曰寧失千里駒不失黃珠",
    "五味却睡": "有五味草初生味甘花時醋食之使人不睡因名不睡草末國多獻人長四寸織龍鱗毛布以文石爲床人形雖小屋宇崇廣織鳳毛爲錦以飾爲錦帳幕",
    "龍爪薤": "長九尺色如玉煎之有膏以和紫芝爲丸服一粒千歲不飢故曰薤和膏身久生毛矣",
    "掌中芥": "葉如松子取其子於掌中吹之而生一吹長三尺而止終後移之於地上若不經掌中吹者不生服之能空中孤立足不攝地亦名躡空草",
    "指方草": "帝見彗星東方朔折指方草以授帝帝指星隨手卽滅出三夜野獸皆鳴別謂獸鳴星指佞草萱莢草生堯階",
    "龍肝瓜": "長一尺花紅葉素冰谷出仙瑕丘仲賣藥得食之千歲不渴爪上常如霜雪刮嘗如蜜帝封太山從者皆賜冰谷素葉之爪",
    "碧菱草": "玄翠水中有碧菱狀如鷄飛翔鷂芝仙人毫伯子常遊翠水之岸採菱而食令人骨輕身生綠毛羽也",
    "雲𦵔玄草": "雲𦵔以玄草蕨金蒲甜蓼菓以青樓龍爪白芋紫莖寒蕨地花氣葛於地下生花或入十丈及得屯葛乃根倒出亦名金虔髮草因名紫葉鬚葛也",
    "不老芝草": "武帝暮年彌好仙術與方朔狎帝曰朕所好甚者不老可得乎朔曰臣能使少者不老帝曰服何藥朔曰東北有地曰芝草帝曰何以知之朔曰三足烏下不聽食此草義和以手掩烏月不聽食此草鳥獸食者則美悶不能動帝曰子何以知之朔曰臣小年掘井陷落地下數十年無託寄有人引臣數往此草中隔紅泉不得渡其人以一隻履與臣臣泛紅泉得至此草之處臣採而食之其國人皆織珠玉爲業邀臣入雲歂之設玄琱枕刻黑玉銅鏤爲日月雲雷之狀亦曰鏤雲枕又薦蛟毫之白褥也蛟毫織也此毫柔而冷常以夏日舒之因名柔毫又有水藻之屏臣舉手拭之恐水流濕言光如此矣",
    "三十五失": "般若論云佛告難提酒有多過一費財二多病三多諍四無恥五惡名六少智七所得不得八自說隱事九作事不成十愁本十一力少十二色壞十三不敬父十四不敬母十五不敬沙門十六不敬婆羅門十七不敬叔伯十八不敬佛十九不敬法二十不敬僧二十一友惡人二十二遠善人二十三破戒二十四無慚愧二十五不守六情二十六縱色二十七人憎二十八親嫌二十九行不善三十捨善三十一不任用三十二不涅槃三十三枉因三十四惡道三十五意不能修惠也",
    "酒名惡毒": "正法念經云莫樂飲酒是其惡毒狂藥毒中之箭常喜飲者捨其正意狂騃故",
    "梁武戒酒": "弘明云武帝曰諸大德有十不如外道俗士首是酒所以深戒",
    "無得與僧": "正法念經云若人以酒與僧是淨行比丘令醉弄之自喜者入大叫喚地獄其苦難說也",
    "用醉黑象": "報恩經云天受令闍王請佛入城酒飲黑象令蹈殺佛佛化師子象乃伏之",
    "令人輕賤": "正法念經云王等尚不重何况餘人爲酒之弄斷諸法之斧令人無羞慚諸飲酒者人所輕賤",
    "酒色之過": "功德莊嚴經云婦人臥產苦痛將死悔不行非酒醉爲非終身欲戒事過之後業使還爲",
    "假名甘蔗": "正法念經云甄迦波果生於海渚食之醉臥七日乃醒矣",
    "爲一盃酒": "金藏經云於末法時我諸弟子爲一盃酒與白衣說法當壞法故及受驅役若自有德役彼天龍",
    "酒無定量": "俱舍云遮中唯離酒爲護餘律儀有五戒士因渴悞飲其酒殺他隣鷄犯他隣女至官驗問具諱其事所以佛勑嚴制乃至茅端亦不許飲又有花果酒酒力已壞未成酒矣",
    "其過最重": "優婆寒戒經云是人現世失財身心多病多諍惡名失智無慚惡色衆責不樂見不修善",
    "醉愛多嗔": "百喻經云說有一人有福多能只愛多嗔倉卒前人偶聞入舍便打餘人問之云前人謗我云今見其驗如人愛酒人諫不從矣",
    "招無手過": "梵網經云人若手自過酒與僧感五百世無手果報以酒能失善戒也",
    "蟻不能伏": "律云跋難陀釋子與王爲友王見乃問欲何物云黑蜜酒王云賜之任飲大醉皈寺醉臥祇園門外而吐被蟻巡其口佛言此羅漢不醉時能伏火龍今蟻巡口有通何在失酒也",
    "怨家何異": "萬行經云菩薩見酒如大怨讎如飲鴆毒合深戒耳何况凡夫也",
    "令爲酒業": "根本雜事三十二云吐羅尼見女莊嚴云何因得此答云沽酒尼後見一貧女與本令作酒業後因王索酒尼不令供置生譏謗佛知制戒不許教人沽酒",
    "嗜酒鬼名": "七佛咒云嗜酒有鬼名如經誦之取七井水鹽淋頂唾耳鼻餘者飲之又梵網經云不得沽酒教人沽酒爲酒因緣又一切酒皆不得飲",
    "釀海爲酒": "法苑修羅名不飲酒以曾用諸花內海中欲總令爲酒海水鹹苦不成遂不飲",
    "閻王所訶": "法苑偈云酒能亂人心令人如羊等不知作不作如是應捨酒若酒醉如死人無異若欲常不死彼人應捨酒酒是諸過處恆常不饒益一切惡道階黑暗所在處",
    "酒後輕聖": "婆沙論云有比丘見外道醉遇舍利弗稱不如我已飽酒肉復竊持餘去地上草木皆如金色舍利子聞已念言此外道都無慚愧我常飽無相恆住空定門地上草木山川皆視如唾處",
    "大乘四醉": "祕密藏經云四醉者所爲色財眷屬自在等",
    "爲病權開": "四分云波離見病比丘欲死醫言酒愈遂白佛佛令與藥和不爲放逸若不病託以故飲飲者得罪也",
    "嗅者便醉": "寶積一百三十云天漿名爲花酒香美殊特明潔清冷嗅者便醉也",
    "酒戒神護": "戒消災經云有人持五戒曾犯其酒父母所逐至事鬼家鬼怖其人問之云我曾受五戒因犯酒戒逐我至此事鬼者云佛勝鬼也相將見佛又遇噉人鬼鬼不在見其婦婦是生人被鬼持見人納之鬼夜歸入門不得外有戒神兼婦見佛得道",
    "郁伽躭酒": "涅槃經云郁伽長者躭酒第一佛亦度之令得道",
    "酒爲米膏": "雜阿含云有尼乾子醉一瓶酒出見舍利子云我米膏薰身山地草木園林視如金色舍利化之",
    "醉施瓔珞": "般若論云有一女人因醉入迦葉佛塔見佛相好乃施瓔珞死得生天矣",
    "醉如獼猴": "因果經云獼猴因醉尚能喜舞酒悅人心何得不飲適意善但止爲過",
    "酒飲大乘": "央掘經云我今亦不能受持不飲酒戒化遊五道酒無上佛藏酒是酒我今飲酣醉無終極",
    "飲能護戒": "因果經云祇陀太子白佛我不能戒緣遮飲酒欲修十善佛言汝飲酒有何過耶云因豪貴共飲其酒然思佛戒佛言無過不失戒故無犯狂逸佛制權許以化彼隨根",
    "因放廚監": "因果經云波斯匿王因飢欲殺廚監末利夫人尋酒飲王王卽醉喜放之後國有豪族大興怨諍王遂設酒致樂其爲歡會因卽和好永無鬬諍矣",
    "酒能益身": "般若論云酒三種一穀米酒二花果酒三藥酒問酒能安已破冷心歡喜何以不飲曰益少損多所以不飲若不爲病因公傍私詭誑道俗是卽不許智人守戒如命也",
    "酒通天界": "正法念經云諸天有酒非麴米酒皆從樹上花果中生福力所感",
    "酒應無過": "要集經云酒有樂神合義之禮亦不殺生如餘漿等又耐酒不醉者云酒是遮戒本恐爲非非卽是罪酒卽不是然爲起過佛教嚴遮違遮得罪等",
    "酒林如雨": "正法念經云夜摩天有酒林天人欲飲從林而出飲無酒過而生歡樂也又彌沙塞莎提比丘少小飲酒出家已後因斷其酒乃病佛令嗅之未愈和麵作餅未差飲之",
    "段食初受": "俱舍云成刧之初禪悅爲味漸生地味其香鬱馥其味甘美時有一人宿習躭味嗅香取食爾時名爲初受叚食次生林藤香稻舊云團食今新爲叚食",
    "食有十種": "寄歸傳云一飯二麥豆飯三麨四肉五餅後五一根二莖三葉四花五果其般數貧者三二十般富與王等百餘般",
    "助味變興": "寶樓閣經云𩛩餅蘇餅沙糖油麻無憂妙味煎餅",
    "食無麁細": "盧遮那成佛經云所食資身無求光澤如脂膏車香油臭脂等同調滑也",
    "邪念還食": "因果經云有一比丘與女人持鉢與食見女端正邪念卽生比丘云我不須食今不消也女云悔不受食卽悔受之",
    "毒誤自無": "續高僧璪禪師路次求食主人悞煑毒葚食畢而去主人後食皆吐欲死隨人見之持藥而逐十里方及云食毒故來璪云我自無毒勞來相救道力不思議也",
    "因食詐勇": "百喻經云有人妻濫欲殺其夫遇夫遠出爲作路糧安毒食中夫至路未食逢偷王馬賊索食與之賊食而死將馬上王王爲之勇能殺惡賊乃賜重位又因師子與國人爲災王勑殺之前人執刀見師子而上樹戰怖遺刀落師子上因是而死又獲上功王者不死又云有人遠國索妻後妻爲造食急復吞之妻云無賊趁何急云此密莫問妻不知須問云習先人好也",
    "須平如秤": "童子問經云行者食時多少無貪勿多勿少無愛其味如食子肉如秤稱物不高不低合須得所而生慚愧",
    "如飢教食": "法華經云如從飢國來忽遇大王膳未敢卽便食若復得王教然後乃敢食",
    "食施人毒": "報恩經二云如癡施主設人飲食悞用毒水食者死",
    "資益有情": "大威德經云食有多種人間有四種叚思觸識欲界具四色界已上並無叚食故論叚欲體唯三三塗地獄鐵丸暫息飢義色界禪悅也",
    "衣亦不惜": "百喻經云如令歡喜凡小凡兒得食被脫身衣心亦不惜如比丘得利失戒定慧等",
    "食本支身": "那先經云王問道人何須美食百味云支身行道如王曾戰身有箭瘡藥塗綿裹亦非愛藥以療瘡如道人食百味也",
    "食不中後": "律云齋有五利一少睡二少非行三得一心不亂四少下風五身安無病不中後食三塗食也",
    "食觀不淨": "要集云比丘食時先作其觀無貪味故須知來處汗多食少宿成不淨故論云將欲食時想己德行計功多少念食來處思供賢聖齋諸飢羸",
    "須量其腹": "增一經云多食致患昔年少比丘少食增福氣力不充衆中而倒佛言無至過度如秤持物但處中而已無令低昂",
    "食果須受": "增一云比丘受果離其譏謗有比丘與外道行見其果樹外道令上取果云佛教不許上樹外道上取在地比丘不取外道云何也云佛令過受外道生信皈伏也",
    "食有嚴制": "法顯傳云于垣國人家崇善門有小塔大乘僧三千人每日上堂益食淨人依大小坐無敢語者設有所要以手指揮有四大寺四月一日行像威儀嚴麗",
    "食有等級": "報恩經云阿耆達王施佛馬麥佛亦受之變成上味佛福別故又弘明云食穀者智食草者癡食肉者悍食氣者壽",
    "法食義漿": "日嚴三昧經云誦習經典以爲食分別經義以爲漿修行六度爲賢良又淨名云法喜禪悅爲食解脫味爲漿",
    "食有三白": "不空云爲持真言者食三白食粳糧白乳爲食斷諸酒肉常須清淨齊潔其心所求如願",
    "送食穰病": "陀羅尼云用醋甜飰各一椀於病身上轉西南送之不得迴顧誦咒七遍立差矣",
    "燧食未分": "正理云上古巢居穴處衣皮食肉後神農嘗百穀燧人鑽火熟食",
    "食分五分": "童子問經云比丘所乞得食當分五分一施路行人二水三陸四過去先亡五諸餓鬼餘卽自食作不淨觀",
    "食向壁坐": "般若論云食向壁坐舍利子也有梵志女名云青目問舍利子云無仰下方維求食活命否曰比丘不應仰口爲瞻星望月下爲種植方卽爲使維爲合藥梵咒等以此活命名爲四邪云我非此也",
    "計功戒貪": "智論云此食墾植耘除收穫蹂治舂磨洮汰吹煑乃成用功甚重計一鉢飰作夫流汗集合量之食少汗多此食之功量其辛苦如是入口至腹卽成不淨無至貪饕須作其觀也",
    "食沸泉涌": "智度論云佛婆羅門家數數乞食彼念如來猶似負債佛知說偈婆羅門言佛知我心卽盛食滿鉢佛不肯受云我因說法無得取食不以法換食也食令致水中卽大沸涌何也施佛之食餘無能受致水如是佛福最勝",
    "食想來處": "瑜伽云如食子肉想施主甚大艱苦積集財寶如割皮肉想施我食而自安處無倒受用報施主恩令獲勝果彼俱利也",
    "其色各異": "長阿含云六天天子生已飢時有自然寶器盛天蘇陀味上福色白中青下黃其諸漿亦然衣樂宮殿等",
    "因食致欺": "中阿含云有二人共一處食一先盜喫一口此能欺我遂以藥與之其人欲死云汝以食欺我我以藥欺汝",
    "食施五福": "五福經云得妙強色富樂壽命詞辨又俱舍云得妙色好名衆愛柔軟身有隨時樂觸",
    "食有乳泉": "婆沙云佛食時隨其麁細皆成上味者以佛喉中有二乳泉福業別矣",
    "食隨根益": "增一經云食者資益義各隨其根眼以睡爲食耳以聲鼻以香舌以味身以觸意以法涅槃無逸等",
    "咒食後施": "焦面經云當食咒施諸鬼等勝設大會變成甘露悉皆開喉飽滿兼得食寶鬼神得少食能變多一口千萬倍矣",
    "食不淨潔": "智論云有婆羅門修樂淨法有事須至不淨之國當思淨食見一老母來賣髓餅日日買食後忽無味乃問母云何無味也母云我大家隱處患癰常以蘇油麵附藥而覆取之和膿當作髓餅賣也今已癰愈無其癰麵此唯油耳婆羅門聞已大吐不止幾將欲死矣",
    "乞食分衛": "經音義云言分衛者此言訛略應云賓茶迦或云賓茶夜此云食團爲行乞此也又便言乞食非也亦非翻對等",
    "見人徐進": "律云比丘乞食直入人舍不得東西後顧搖身覆頭棹手臂腳見人出無言應者去有寶見人去徐行無惱他言如此等",
    "阿難乞食": "大佛頂方等云阿難別請不赴當持鉢心念平等不擇貴賤異大迦葉從貧空生求富一順悲一順無諍等",
    "致鉢而逃": "淨名經云須菩提得無諍三昧詣淨名家乞食被呵欲致鉢而去淨名云取鉢勿懼如來所作化人若以是詰有懼否",
    "悲心不普": "維摩經云大迦葉從貧乞捨豪富住平等法應次第乞乃至無大福無小福等又經云日時欲至淨名云爲法來爲食來乃化一菩薩於香積佛國取一鉢香飯普薰毗耶悉飽衆會乃至人人皆食摶若須彌猶故不𣩠得果獲利等",
    "鳩留遇食": "鳩留經云長者與五百人入海其食飲皆盡至一樹下見人問之卽舉右手出食衆飽足兼得食寶宿業福報等",
    "食多五失": "出曜經云食欲過多當有五失一大便多二小便多三饒睡四身重五多患食不消化又智論云憍梵波提吐而取食業不隨智也",
    "食有不同": "弘明云道門不食許食酒肉佛教返是何也答云五千無辟穀之談七典絕止糧之術四食而住",
    "不獲涅槃": "般若論云羅頻比丘是大羅漢福少緣盡七日乞食不得觀無緣者乃入涅槃",
    "七種之緣": "善戒經云一捨身飾好二剃髮鬚三著割截衣四不得自在五活命六離生業少欲七捨離絸族乞食",
    "遇狗之怖": "智論云道人乞食遇狗之怖又以杖打云我種種方便不得食汝何空臥戒慵",
    "七生之福": "中阿含十三云那律云我於往昔時世飢餓蝗旱不熟有獨覺入城乞食空鉢而出我爲擔薪人見便請歸分自食施感天上人間七返受大富果至今得道",
    "因食得道": "智論云舍利弟子羅頻比丘持戒精進六日乞食不得至七日命在不久同道與食被鳥銜去目連神力與食化爲泥舍利與食口卽自閉佛與食方得發心得果也",
    "食沙七日": "百緣經云有比丘生便闕食諸人與乞亦不得惑忘或遇狗奪鳥銜以自因中曾不與母食七日感果食沙而死",
    "爲伏苦業": "本行經云佛六年苦行伏諸外道或一日一食或七日一食或一麻一麥伏諸行外道又道果將成食三斗六升乳糜得道表非因自餓又成道已度婆祇河有圓滿外道問佛云一切有情當依何住佛言當依食住說四食義等彼便生信得度也",
    "龍女設食": "要集云龍女爲虵戲行於野被人欲殺有人救之入宮請救者設食云此食有七日消者有盡生消者又與續生金截賣續生常如舊等",
    "佛食乳糜": "本行經云佛六年旣滿至春二月十六日時心自思惟我須好食食已而證佛果時有天子告善生村主二女令作美食女乃取千牛乳互飲取乳煑糜時乳糜現相踊出高數尺現萬字德字相金鉢獻之佛食成道矣",
    "所食有異": "法苑云食土無心不息食穀多智食肉多嗔食草多力食桑者絲食氣者壽不食不死又施食者當獲五福所謂色力壽樂辯清安故獲五常矣",
    "食須作念": "優婆塞戒經云初欲食時當須作念一匙須斷一切惡二須修一切善滿三匙所修善根迴施衆生普供成佛若不能口口作念臨欲食時都作一念亦得",
    "佛食轉施": "律云佛有餘食侍者比丘得食白衣侍佛亦得常供佛食後僧方得食也",
    "食有三德": "涅槃經云一輕軟二淨潔三如法等",
    "粥有十利": "四分律云施粥與僧俱得十利功德色力壽樂辭清辯宿食風除飢渴消",
    "粥有八種": "十誦云一蘇二油三胡麻四乳五小豆六糜沙七麻子八清粥能有五益除飢渴下氣卻冷消食",
    "六種爲粥": "五分云有婆羅門車載供物隨佛欲供養佛及僧衆被諸王大臣長者先請不得次第長者云我俗弟子亦有家務白佛欲散供物佛行處願佛履踐表我心故佛言不得令將煑粥與僧開齊福與齋等長者將蘇乳油酪魚肉一時煑施佛而皈",
    "初毗舍伽": "僧祇律云毗舍伽母已得聖果具大福德始爲僧置開齋粥",
    "饘粥糜鬻": "周書云黃帝始烹穀爲粥鬻卽粥也又貨易饘卽厚粥也麋加之餘也",
    "索飰辯智": "雜事律云重興王令使於智藥家索飯其米須不得臼內舂擣不得一粒碎不在屋內不在屋外蒸煑非火非日無火來不行於道非道不得步行不得乘騎勿令見日不見日不在陰擎飯來非男非女大藥爲造令人撚米門外簾下簷底安竈日炙火㶸將去在路一腳在路一腳在荒一跣一履上以疎布傘蓋令黃門持去王云智哉真爲王佐之才器也",
    "淨思鄉飯": "高僧傳云義淨三藏齊州人求法西天至躭摩羅國病思鄉中飯主人僧令沙彌取卯去來午而迴淨食是本鄉飯見沙彌脛上有血問其故云我至徐州吳蒼鷹家乞飯被犬傷也仍有餘血塗彼門傍淨知是聖從西行迴至蒼鷹家鮮血猶在不可除洗後鷹知發心捨宅爲寺",
    "致彼佛飯": "淨名云舍利弗入室問疾見日時欲至作念此諸大士當於何食淨名乃化一菩薩上過三十二恆河沙佛土往香積國取佛飯悉飽衆會",
    "食飯之儀": "四分律云不得嚼飯作聲遙擲飯口中及語笑等令他比坐毆又不得以飯覆羹更望得等",
    "施佛𤄜澱": "阿含云有老姥持𤄜澱欲覆之見佛空鉢思之欲施佛申鉢受之佛云此老姥天上人間七返受勝妙樂時有外道見而不信佛與說因小果大之喻如柳子等",
    "羹飯自持": "中阿含十二云迦葉佛時到波羅陶師家見盲父母陶師不在佛令侍者問食云我子不在今釜中有羹籮內有飯云可自取佛令侍者取爲記彼作後世福田子至見釜中物少問父云何以羹飯俱少云佛來自取子聞語喜經十五日後得勝福",
    "羹調半果": "莊嚴論云阿育王病困大臣執政無物可施有半庵羅果今屬於我令施衆僧上座受之令維郍研羹中此是大檀越最後施之何故說此以王病重力不自在令其增福也",
    "蛇羹療膜": "根本律云愚路因中爲婆羅門有十一子自老無目婦皆爲過慮久須失乃作毒蛇羹與食欲殺之婆羅門食羹目中翳膜自落諸婦不知對而爲過敗也",
    "殘無食者": "智論云億耳以羹上佛佛食留餘令與頻婆娑王以佛餘食無能受者或致水中以福勝故又律云比丘受食不得以飯覆羹更望得也又有甘露羹明皇錄云李林甫子鄭平髮白勑賜甫食與平一宿髮黑如䃜等",
    "爭餅不語": "百喻云有夫妻二人有三餅各食其一有一餅在云語者不得各不敢語有賊入家亦不語侵妻妻叫夫喜我不語我今得餅也如爲名利小物失七聖財矣",
    "因乞致嫌": "十誦云有二外道女從阿難乞餅阿難各與一餅時有二餅相著互相問云得幾一云得一一云我得二一者索半二者不與一者謗云汝阿難通別有情也佛知後令審諦無偏",
    "其類亦多": "律云有小麥大麥稻米重花山重花蘇密油糖或隨麵隨花隨和立稱矣",
    "相連不斷": "異相云目連化王城慳母其母性慳門常關鎖目連從地踊出老母作餅次從乞母嗔云汝能目出空中倒懸目連隨言空中倒懸兩目俱出母云汝當死目連卽死母云此聖出入王家我當云何大怖云汝活施餅目連卽活母喜揀一小餅無其小者取小相著不斷母乃知聖發心皈佛",
    "半喻計苦": "百喻云有人食七煎餅餘半便飽云我因知此能飽不食餘六此喻計苦爲樂理實半不能飽苦不能樂到未到處也",
    "盜感生輪": "目連問餓鬼經云有一鬼腋下生二鐵輪轉燒其身云汝因中盜僧二餅在腋所感如是",
    "餅供千人": "續高僧惠胄德美作千人齋爲餅且煑置水和麵二十碩人人皆足皆訝緊[韋*力]抽拽不斷不測矣",
    "麨沙誑子": "俱舍云時有一夫生其二子值歲不豐欲造他國以子幼稚持去無能設計而逃以囊盛灰或沙爲麨謂二子云此是麨囊在壁懸掛候吾小出迴取汝食二子望之延命旬日後有人爲取見沙望絕而死",
    "囊負毒蛇": "根本二十七有人欲造遠國持其麨囊路息樹下啟囊食之未繫求水有毒虵入囊前人不知負之而行路有相師見而私語此人命有須臾爲毒而死負囊者聞之大怖卽告智藥大臣具陳私語智藥謂云汝所負囊何處息來解否恐有毒物解之果見毒虵矣",
    "貧施貪國": "雜寶藏經云有一貧人得麨六升將歸以供妻路息見一僧持鉢執錫而行乞食貧人以一升麨施僧願爲一國王僧以少次第至四升爲四國王得亦少貧人問云何時得云汝波匿王後",
    "能求解脫": "戒經云以一把麨施一貧人迴向三乘隨解脫得爲遠因植解脫分善若不求者施無數珍寶只得人天樂果等",
    "買麨招謗": "根本律云吐羅尼見賣麨者令來至寺我爲買賣者竟至有爲不集者謗得者與尼有私又諸買麨者多至寺佛知制戒不許也",
    "陳亦可施": "善戒經云貧人亦有食分可施或洗器汁施可食者亦得其福或有陳麨施於蟻子其麨如塵得福無量也",
    "馬麥作麨": "毗奈耶八云佛與比丘五百至毗羅國失利沙山結夏安居是婆羅門聚落世又飢饉乞食難得舍利弗卽受天帝第一夫人請餘不得食目連欲取北州自然粳米佛制不許當如宿因何時有牧馬人施佛馬所食麥佛受佛云馬所食如何云今水草服盛阿難得麥請一女人作麨供佛僧等記作麨女人當來作佛因也乃至夏滿諸國皆賷奉佛僧供養",
    "調和衆味": "般若論云有貴人以鹽致食或見而問云何以致此云以味美故前人爲美卽滿口食之增其鹹苦云何美之有云但用調和衆味不空食也",
    "其類實多": "四分律云有明鹽黑鹽丸鹽方鹽井鹽池鹽樓[鹿/免]鹽支頭鹽𪉖鹽灰鹽新陀婆鹽施盧[革*早]鹽或種自生或煎煉生亦有紅鹽青鹽",
    "美味轉增": "百喻經云有愚人得食嫌淡主人益鹽曰少尚美何况多食遂至食鹽便致疾如多貪人少財致樂何況多也乃至斷食也",
    "赤鹽不識": "俱舍曰無學人有不染汚無知不識世間之物乃至不識赤鹽白蛤等",
    "食鹽而死": "續高僧傳云僞鄭王有二人武力雄勇王每憚之戲謀欲殺一與鹽二升餅裹令食而死一與鹿角食之角者不死出家也又有虎形鹽出弘明集",
    "更蘇勝味": "瑜珈云一切飲食成熟珍羞諸餅果等內投之熟蘇更增勝味矣",
    "樹生油蘇": "月上經云淨名居士妻名離垢可喜端正諸相具足而生一女復端正當生之時地開伏藏樹生蘇油",
    "蘇咒有靈": "陀羅尼云誦咒者令童子搆乳成蘇咒之成暖光煙三相現者食之大得聰明利智等",
    "瓶中鼠死": "出曜經云有鼠入蘇瓶中食其蘇盡不能出瓶長者取蘇不得見鼠爲是蘇疑火炙其瓶鼠遂致死如處世貪色香味觸不出三界無常火逼而死",
    "蘇精轉妙": "中阿含云因乳有酪生蘇熟蘇有精上者名蘇精然後出醍醐",
    "蘇和餅食": "付法傳云阿育王供僧設食賓頭上座以蘇澆餅王曰難消有損賓頭曰不如佛在日水味乃申手入地取水與王具八功德今福劣下水下人不消也",
    "蘇藥病成": "賢愚經四云佛少有病祇域取三十二味藥草煎成蘇與佛日服三十二兩天受曰我亦有病與佛同也索蘇服之祇域與蘇令日服四兩天受不從服三十二乃成其病受曰何也域曰身力不同汝非似佛佛與除病更發輕言戲弄於佛",
    "投針在瓶": "雜寶藏經云有王多智欲與道人論義將滿瓶蘇去道人見以針投之意取得底王喜焉",
    "蘇酪柱裂": "異相云有沙門作摩利飯比丘分蘇酪著手以塗柱上柱卽裂破矣",
    "蘇吐還收": "異相云祇域善醫有長者婦患頭痛一十二年域以蘇煎藥令服吐出其蟲頭痛卽愈長者性慳令收蘇益薪燒之",
    "蘇乳供備": "報應經云太子初生王令八乳母乳之給以蘇乳盈溢恐乳乏少日夜看侍",
    "蘇油互索": "四分律云吐羅尼索蘇施主與油惱他生嗔佛知不許互索蘇可然燈又寶損經云食蘇多不得飲冷水多卽死",
    "飲乳三州": "中癊經云佛問彌勒兒飲母乳幾許答曰南州生下至三歲飲一百八十斛除腹中所食四分東州一千八百西拘耶尼八百八十斛北唯飼指節",
    "乳海盈滿": "焦面鬼王經云如能咒食與鬼神者變成乳海具足一切無所色少矣",
    "摩尼出乳": "不空云欲此乳者持母心真言加持輪索詣龍宮殿誦咒龍卽以摩尼珠出乳與行者服之得大三昧又云飲得天女乳者持此真言有天女現䨥乳飲之或塗眼手足得大神通矣",
    "乳有多相": "本行經云二女以五百牛乳互飲至十五牛然後作麋現十種相獻佛三斗六升食之成佛矣",
    "乳變爲毒": "佛性論云蜘蛛落乳中是乳變成毒矣",
    "乳不可集": "百喻經云如人欲命諸客須得好乳搆之恐不從積牛腹犢子異處經月方取悉以乾無如人積財後有方施",
    "乳出特牛": "根本律二十七云重興王送五百特牛令滿財養飼仍令供乳酪大藥令子父二人在路稱病王見問曰此人在路今且患何曰父產不得王曰豈有男子產乎曰豈特牛有乳乎",
    "乳不相和": "本行云師子乳一滴餘乳爲池入中皆變性不同也又律云如水乳合比丘六和理合如此又孔雀與鶴等水乳相和但飲乳不飲水乳自結矣",
    "乳能成道": "異相云有王后病須師子乳爲藥有多智人取之用酒羊肉飲之得醉夜有羅漢寄宿見之其人手眼耳神身舌共爭我能令汝死告王此是驢乳羅漢見之爲證乃至因是得悟道果等",
    "生不飲乳": "百緣經云有長者生一子不食乳口中自然出八功德水因前生行水與僧",
    "乳出醍醐": "涅槃經云雪山有草名曰肥膩牛若食者便出醍醐無有青黃赤白等",
    "商那問定": "付法傳云商那手出香乳如懸泉流注商那問鞠多曰識此定否曰不識曰此是師子奮迅三昧又觀經云菩薩手出香乳濟諸有情",
    "阿難乞乳": "維摩經云世尊身小有疾當用牛乳乃晨朝詣大婆羅門家乃至取乳勿慚爲化衆生法應如是",
    "乳洒其母": "婆沙論云有凶惡者令母執器搆乳母言太過留犢子分子怒以乳洒母隨其大小自生白癩此境重順現報也",
    "血變成乳": "四諦論云菩薩行慈血變成乳如忍辱仙人又如慈母以慈愛心故生子有乳自然出故又五百道乳各注一口",
    "魚飽乳毒": "涅槃經云食魚飽不得食乳有毒",
    "精誠所感": "老子經云精誠所志血化爲乳子母情矣",
    "慈愍手王": "隨求云摩伽陀國有王名慈愍手其王初生卽申右手執於母乳變成金色乳自流出又於手中能出珍寶等又高僧傳蔣王送韶州乳二兩與惠稜愈病",
    "酪蟲沙彌": "要集云有沙彌行酪於衆中心常愛著死爲酪中小蟲師已得道爲行酪者曰莫捐沙彌以貪味故今爲其蟲也",
    "信施無盡": "增一云毗婆尸佛時有大長者供佛少酪詣城求之有牧牛人將酪祀天長者見買牛人施之大衆無盡悉遍衆會",
    "酪覆王頂": "根本雜事二十四云猛光王與安樂夫人夜食夫人執酪椀星光夫人披赤霞衣過如電此外國進來王賜星光安樂夫人嗔主不與以酪椀傾王頂上王爲腦髓出也欲殺夫人知藥藏之後果悔覓也",
    "執珠而生": "金藏經云昔耶若居士供佛尸婆羅作賣酪者知買供佛不取其價感生天上面首端正天帝常爲化其四事無有及者手執寶珠而生",
    "不應過惱": "根本律云乳酪及生蘇熟蘇油糖蜜魚肉并乾餔得法學人家十二衆等無病廣乞爲己佛制不聽避譏嫌故又乳酪魚及肉佛初權開",
    "甘露益人": "智論云甘露味微細入諸毛孔使人四大諸根柔軟利樂等",
    "甘露法門": "甘露法藥閉三惡道開三善門也",
    "甘露變金": "不空云誦真言者於修羅窟得甘露將塗諸物悉變爲金出諸異寶又華嚴經云阿佗迦藥一兩能令千兩銅變爲金",
    "甘露天降": "續高僧傳云新羅慈藏法師黃龍寺說菩薩戒日感天降甘露滿寺林樹其色如雪味甘如蜜",
    "甘露飼狗": "六度云羅云被外道打不受其化佛言勿惱如以甘露飼狗狗不食非不美非其食矣",
    "甘露天食": "鼻奈耶云調達因見比丘取第四天甘露食遂學神通也",
    "六祖甘露": "寶林傳云貞元二年冬十一月二十二日早晨於六祖塔前柏樹如飴連珠三年又連十餘日安瑞應圖云甘露亦名天酒其色精潤其味甘滑食之扶壽王者有德降之敬長恤幼降之松柏尊賢容衆襲之竹葦牧善政惠及民庶降之草木此陰陽精氣天地靈液又云如來法味如甘露瓶食之不盡又瑞應云文殊生時甘露盈庭又老子曰天地合德甘露降侯王動作能與天地相應降甘露瑞也",
    "蜜無生死": "金藏經云如四蜜瓶在四衢有人持刀衛護食者卽殺若人得蜜食者離生老病死雖欲食之悕他護者如佛法有魔障故也",
    "塗刀傷舌": "金色女經云蜜塗刀上愚者貪味致傷其口舌如人愛名利傷身命",
    "塗身惠施": "異相云菩薩昔爲貧士身塗其蜜臥於林中施諸有情求其佛果如願矣",
    "以蜜塗身": "觀經云韋提希夫人爲王囚閉不得人到送食夫人乃自身塗蜜麨瓔珞盛漿入近於王以延其命矣",
    "除愈飢病": "處胎經云菩薩以三昧力山河石壁皆爲食蜜除人飢渴等病",
    "施蜜得道": "本行經云佛初成道有二商人施其麨蜜佛爲授記爲蜜成如來",
    "獼猴獻蜜": "中阿含云佛置鉢在露地有獼猴取佛鉢衆皆止之佛曰勿止獼猴將鉢上樹取蜜滿鉢獻佛佛不受猴視鉢有蟲取蟲重獻佛受之令普於僧中作蜜漿行之獼猴歡喜舞躍而去後得天福也",
    "黑石蜜": "善見律云卽沙糖堅強與餘物和如石硬故名黑石蜜西方呼伽尼此云蜜",
    "木蜜如槐": "出南海葉如槐取枝煎如蜜極香出脂等",
    "肉食五淨": "楞嚴經云佛告阿難我許比丘食五種淨肉以婆羅門地多卑濕少諸菜蔬佛爲比丘開五種淨肉自死鳥殘等",
    "教不食肉": "央掘摩羅云一切有情互爲眷屬肉不可食卽爲逆本又近習殺故曰皮革等亦不應著展輕地許矣",
    "皆不應食": "楞嚴經云不得食肉一切皆斷及與葱等昔有國王名曰師子以食肉故乃至食人羣臣殺之失其國命鬼神禽獸一切皆怖何況人天斷慈悲性",
    "肉山之利": "處胎經云菩薩於飢饉却濟諸有情化身爲肉山魚米取之無盡食者蒙益",
    "辛肉不聽": "楞嚴經云不應食五辛諸肉以說十二部經諸天亦離如食肉者餓鬼自來私䑛脣吻增嗔恚益非行故佛今斷",
    "肉段自墜": "四分律力云有諸鳥銜肉段墜比丘鉢中此事可疑白佛佛令安在逈處其飛禽不取可食無失取物遮者得遮罪也",
    "肉還自食": "賢愚經五云福增比丘見一女人然鑊入中骨肉皆散骨出自活還食身肉日日如此以女人前生爲婢送食與淨行比丘先將自食大家嗔責婢諱曰若我先食願自食身肉也",
    "肉還止痛": "百喻云有王急暴聞人說之捉一賢人令剝脊取肉百兩有人言非說王卽生悔却與肉千兩還之前人呻吟王曰何以嫌少耶多不益痛如取他物作福",
    "肉有權實": "要集十七云佛成道化下根人許令食肉三種淨者自死鳥殘不見殺爲己等至涅槃會上始終不開障大悲故令衆生怖故又文殊經云食肉誦咒無過權教矣",
    "網肉有二": "要集云一爲財利水安網罟陸置罝罘二以財網肉卽置食人屠人爲買者殺買人爭無罪斷大慈種障不見佛也",
    "肉不許食": "要集十七云僧尼出家躬在伽藍共諸白衣公然聚笑飲酒食肉薰辛雜穢不愧尊像如斯渾雜豈異外道矣",
    "十種之餘": "涅槃經云有說聽食十種外肉十肉者人蛇象馬驢狗師子猪狐獼猴餘者許食此說權教對機之法也",
    "身肉三兩": "涅槃經云佛言我因中逢古釋伽佛說此經貧無物施遂賣其身一人言我疾病當須人肉曰要三兩我卽賣之日得其錢供養於佛前後一月病愈我瘡亦可遂發願求佛如彼佛名號弟子住世等",
    "餘肉不食": "律云虎殘肉不得食有惜想故師子餘肉不犯無惜想故又婆沙云盜一切鳥獸殘者得小罪取鼠穴物亦犯",
    "聞不可食": "孟子云見其生不忍其死聞其聲不忍食其肉矣",
    "肉中有佛": "法苑云唐右金吾兵曹京兆韋知十至永徽中煑羊脚羊日猶生用柴十倍不知所由更令重煑如故乃令割之得金佛一軀長一寸焉相好照灼光彩鮮潔後因感此一家不食肉也",
    "四肉不食": "四分律云比丘乞食不得至王象馬廐人家得肉食之或狗肉犬逐吠之肉亦不許如是四肉佛制不聽得罪矣",
    "三種淨肉": "四分律云三種者一不見爲我殺二不聞爲我殺三不見家中有皮毛頭血脚等及作大祠肉亦不許食矣",
    "如割身肉": "藥師經云譬如有人慳惜不營不獲已而行施時如割身肉須闍太子割身肉救母濟父卻同還本國也",
    "肉爲毛菜": "夷墮舍經云無貪毛菜意",
    "肉敗許食": "文殊問經見殺不食已敗如木許食亦須誦咒",
    "食麵無盡": "續高僧空藏入藍田負二斗米六斗麵乃作一月粮日食二升三年不盡冥感神助道德所致又一鼎自然而至非人工造莫測所來",
    "麵積如山": "金藏經云王設大會一十二年麵積如山也",
    "天倉聖井": "高僧朗公居太山金輿谷齊州南神通寺有天倉聖油聖麵至今有油潤麵餑在焉爲食後人將出寺至大陽外者皆化爲石至今大陽寺門外石如蒸餅積如小山其井在萬丈澗楞上其水不許多少人供用常足矣",
    "麥自然生": "婆沙云近娑羅林有國出麥地不耕耘自生其麥磨蒸爲食甘美如蜜又有白麥赤青也",
    "盜麥截手": "法苑云楊思達爲西楊郡守值侯景作亂時大荒儉民盜田麥獲皆令截手後生一子無手因果不虛也又譬喻王經云以大麥小麥及諸豆散佛矣",
    "麥食不盡": "高僧志起在抱腹山徒衆近百麥唯五碩一夏供齋猶餘兩碩馬麥不動使者咒經云卽大麥有皮",
    "油施多力": "賢愚經五云有獨覺徒身醜有病須油乞油師油師曰身如株杌手似車軸遂施油滓妻見與油爲現神通油師愧悔後生人中身醜多力",
    "覆油一鉢": "付法傳云掬多度人無量時稱無相好佛爲與佛等問佛在日羅漢尼尼以油一鉢在門丙掬多覆之尼曰佛在日六羣比丘入我房來不曾覆水一滴今覆油一鉢也愧而心息",
    "并塗足油": "法華經云窮子遇父父曰更有老婢使人須者相給盆器米麵鹽醋之屬并塗足油以西天地熱跣足須塗油涼復不皴裂",
    "如油沃沙": "俱舍曰佛諸身根無諸過故凡有所食散入支體諸根大種如油沃沙矣",
    "壓油殃罪": "法華經云亦如壓油殃以西天油用胡麻生蟲被壓多故所以有罪者殺生也不同此方也",
    "如擎油鉢": "律云護持淨戒如擎油鉢若護浮囊也",
    "漿有八種": "四分律云盧施長者以八種漿施佛僧一梨二婆樓師三葡萄四閻浮五酸棗六甘蔗七微果八舍樓伽漿以西土不言茶湯只說漿不醉許飲",
    "漿有非時": "本行云佛化難陀至宮門問佛食未佛曰已食曰食漿否佛與鉢難陀受鉢盛佛行之難陀隨佛妻曰速來至祇園佛化出家也",
    "亦許飲者": "要集云或病遠行在路作務老小蘇蜜諸果謂葡萄等許爲漿飲自餘除水及楊枝又淨名云解脫味爲漿故云解脫充漿寧思玉液也",
    "飯汁行舡": "般若論云時有輪王設會飯汁行舡米麵如山蘇油爲渠臥具藥物皆令極妙滿十二年",
    "八種成漿": "有部百一云一招者果似梅味醋形如皂莢二毛者卽熟芭蕉子是三孤落迦狀如酸棗四阿說他子菩提子五鳥曇鉢羅如李子六鉢魯洒如蘡薁七篾栗墮卽葡萄八渴羅樹如棗澁而甘皆爲漿也西土有福舍義漿也",
    "稻有二種": "正法念經云一自生二種植自生者北州劫初有情福勝自然而生之無糠𥢶二種植耕耘約有百種名目不同如此方穀有赤次稻鳥將來稻飛蟲稻垂穩稻赤芒稻黃米稻易落稻班白稻白真珠稻速熟稻鐵芒稻赤色稻樹稻水稻陸稻正意稻海生雙穗稻見笑稻焦熱稻鸚鵡稻又波理夜國有六十日熟稻矣",
    "無皮甘稻": "西域稻有甜稻無皮稻黑色白色赤色稻等",
    "四天香稻": "正法念經云四天王有稻香美色如蓮花味如甘露又有不食稻堅命稻一切處生稻師子稻無垢稻大輕稻一切稻大力稻生香稻割虵稻罽賓稻山中稻近雪山稻離縛稻迦陵稻如雪稻大具稻善德稻琉璃不學稻不曲新稻負黑稻波斯稻名德稻星稻長稻雜稻非人惠稻水陵稻時生稻無糖稻第一暖稻黃舌愛稻澁稻堅稻麥色稻水陵六藏稻又波斯匿王園中有稻如樹只供王食福力感也",
    "稻塗其壁": "百喻經云有人塗壁極妙爲用稻䴬我今和稻塗之更好如人殺身望生天不得其理失本矣",
    "稻傷子死": "婆沙八十三云有婆羅門稻田欲熟令兒看守時遇風雹稻盡兒死於是發狂遇佛還得本心受化得道果矣",
    "稻粘爲秫": "古今注云稻粘爲秫禾粘曰黍又[禾*奈]黃爲黍糯卽秫也",
    "其米自然": "俱舍云劫初有情福力殊勝禪悅爲味後漸感地味林藤次有非耕種香稻自生其米自無糠𥢶等因是劫盜男女根生",
    "食過太肥": "出曜經云波斯匿王後園中生甘蔗樹流漿不絕生一秔米莖垂穗數百取之無盡王受其福食之不厭身肥肉重喘息不能佛爲說節食之法",
    "秔米愈疾": "賢愚經云有羣鴈至海渚食稻銜一穗至王殿前落王曰此應有異令臣種之後夫人病醫曰須得海渚秔米食此病卽愈王令取前種稻米得愈",
    "載令助供": "中阿含十二云穎鞞王國內陶師供佛夏三月及僧家王令載五百車秔米助供陶師曰王家國事多費用處廣不可受之佛言王勑但受汝之現福也",
    "秔米不生": "釋迦譜云劫初粳米生因人慵墮遂卽不生祐法師曰機心一動物離其真精靈所感速於風電東菜加租海魚不出合浦貪珠璣蜯不還矣",
    "供大人米": "釋迦方誌云巴連域有異種稻粒大而味美光色奇異名供大人米王食",
    "三藏日供": "慈恩傳云三藏法師至那爛陀寺日得供大人米一㪷大如烏豆出摩揭陀國誓羅果一百二十枚檳榔子二十枚豆蔻二十枚龍腦二十兩出乘名象淨人隨逐等",
    "其色如玉": "弘明云有米白如玉鹽類虎形雲夢之芹遼東之藻十斤之梨千樹之橘青筍紫薑固票霜棗適口充腸也",
    "花嚴施米": "續高僧田遺生家貧五女無兒長女名曰花嚴法安教化女無物施有麁布二尺黃米十粒施大衆飯中感神之異餘之衆飯皆黃乃出家也",
    "蓮花秔米": "文殊問經云諸天有蓮花粇米自然而熟",
    "施米千碩": "續高僧傳云遠公止廬山晉郗超施秔米千碩相重如此",
    "供米隨後": "智論云佛遊諸國國王等常有五百車載秔米菜隨後令無所乏矣",
    "停僧待來": "續高僧傳云曇延徒衆時飢荒食唯三日僧衆欲散延曰後日無供卽散至後日帝果送米二十車又送五百碩",
    "偷米在口": "百喻經云有人至妻家見米便滿口唵之妻問羞不能語妻見口腫爲病求醫以刀開見米如人犯戒不尋悔謝",
    "世號米賊": "辨正云陵居蜀西界鳴鵠山中聚衆納米作逆世號米賊授之符籙章奏祭醮號鬼卒祭酒等",
    "米盡不食": "四分律云佛在世時跋提城中有大長者多饒財寶有大威力隨意所欲周給一切以八升米作飯飼四部兵衆及四方來者皆足兒以千兩金與四部兵衆及四方乞者不盡兒婦以一裹香塗四部兵衆及四方來者不盡乃至奴耕田婢煑料皆施一切不盡問佛佛言舉家前生作織師共供養辟支佛所感如此",
    "金佛貨米": "續高僧惠胄僞鄭在洛京有隋時有金佛二像高一丈東都囲城人餓死胄破佛糴米作糜衆曰不可如子食父肉胄曰佛因中捨身國城等況果位形相哉如城破多人取之令胄獨罪也",
    "五色上米": "高僧傳開皇初送五色上米千碩與曇休法師",
    "穀": "說文云三農生五穀散穗楞芒角又九穀黍稷稻梁三豆二麥法華云百穀苗稼穀者祿也善也養也生也神農嘗之",
    "穀賊上車": "育王傳云昔有長者窖穀千碩遇責而取無穀見一小兒可三歲不語便打行令人逐之路見一車金精也尋可得之人牛皆黃人曰穀賊上車小兒曰主與爾金甕此是也穀主所令逐者來報尋可得也今尋之果得金甕以償穀價",
    "運籌而取": "俱舍云小三災飢饉時以籌挑故場蘊得少穀粒爲種",
    "神穀有異": "續高僧傳云僧昭住大山尋瀑水下有穴入之可行五六里遇神僧與食取異穀穗舂米爲食味極美其粒大如常穀米",
    "穀徒地踊": "高僧傳云僧勒法師居鄧州壯山食盡感地踊其穀三十碩餘粒大而赤味美有異此神穀也",
    "倉換金粟": "文殊瑞應云文殊生時十種吉祥之一也倉換金粟地踊七寶又淨名金粟如來又淮南子曰倉頡作書天雨金粟也",
    "衆中糟糠": "法華經一云衆中之糟糠佛威德故去",
    "糟糠之米": "法集云於糟糠取於米實捨非取是",
    "如糠裹米": "俱舍云業如糟裹米煩惱如糠米有糠而可種生芽莖也米無糠不生業無煩惱不生果也如無漏業",
    "小豆施僧": "護淨經云有一婢使借人作齋井頭淘米自恨無物修福爲後世因於牛糞中有小豆拾來洗致僧食亦獲勝福因信心生也",
    "念佛兩車": "寄歸傳云淨三藏師善導和尚以小豆念彌陀佛兩車至感有靈小豆自過施寺僧爲種葉上有化佛像",
    "散豆施佛": "法苑云頂生王因中好施將迎聚婦禮散豆等往古俗法路逢弗沙佛以豆五粒施佛感報爲王又譬喻王經云豆有多種小豆大豆畢豆迦茶訶梨那豆此方無似大豆又古今注此方豆菽卽豆別名䝁豆一名冶豆葉似葛實長尺餘可蒸食之亦䝁菽狸豆一名狸涉一名獵沙葉似葛實如李核可燒食虎豆一名虎沙似狸豆而大也實如小鼠拳亦可食馬豆一名馬涉似虎豆而實小大如指亦可食其於鳥綠白隨色立名豌豆力豆西土有胡麻豆",
    "梵志種田": "雜阿含云佛因中見梵志耕地曰我種作供食佛何不作佛曰我亦作以信心爲種入道爲田精進爲耘鋤梵志聞法信解歡喜踊躍供敬施食佛不受曰我不因說法而受人施",
    "種田監作": "本起經云時有梵志種禾欲熟至地大喜夜遇風雹一時皆盡家又喪女悲苦見佛佛爲說五不可避一損耗二損棄三老四病五死此五不可避也聞已信悟",
    "守道不耕": "廣弘明云沙門不耕而食何也曰謀道不先於食守信必後於飢是以桀溺務耕孔子譬諸禽獸樊須學稼仲尼譏曰小人稷下無位招高其賢也黔婁非仕而獲賜尚其清也",
    "非於相食": "本起經云太子監作種田時見蝦蟆食蟺虵食蝦蟆孔雀食虵鷹食雀等如是厭耕",
    "因求入海": "報恩經云善友太子見耕者辛苦愍欲濟給與臣共議求財有曰莫先耕稼一種萬倍又曰入海求摩尼寶第一也",
    "一穫七稼": "下生經云穰伽王時有情福勝一種七穫用功甚少所穫甚多",
    "一莖九穗": "三寶錄云後漢光武時一莖九穗故名秀字文叔矣",
    "種植濟世": "正理云夫聖人應世本以濟蒼生仰觀俯察利安羣品是以五穀八蠶以利百姓一女不織天下寒一男不耕天下飢今佛法不織不耕絕粒無法田費不耕蠶休不織養利在何也答如前已見守道之辭",
    "一犂七壟": "四分律云琝荼居士有大福德奴以一犂而耕七壠婢以八升米飯遍四部兵乃至兒以金不盡等",
    "種植種異": "根本說一切有部三云一根香附薑芋等二莖菩提石榴柳等三節蘆升葦四子穀麥豆杏等亦名裂種甲種異五牛糞生蓮羊生柿寄生青蒿靈芝等又子曰種根曰植也",
    "第一大苦": "出曜經云飢最爲苦萍沙王被子阿闍世王囚閉方苦佛語飢最爲苦矣",
    "飢莫過鬼": "餓鬼母白目連見一鬼腹大如山咽細如針常求不淨爲食佛曰此鬼曾爲長者婦有辟支佛從長者乞甘蔗汁婦以尿和施之感此報也常受餓渴",
    "飢力不濟": "移山經云時世大飢比丘乞食不得目連欲以神力取下地味濟諸有情佛曰不得此時有消此食者又損蟲命福不及也難濟",
    "體生瘡癬": "法華經云窮子飢餓羸瘦瘡癬乃至而無希取一飡之意",
    "爲病最大": "正法念經云爲病最大莫過飢饉又法華經云如從飢國來忽遇大王膳未敢卽便食",
    "火風所增": "俱舍云火風大增生觸令消宿食飢渴等",
    "飢雨七日": "寶篋經云待雨七日諸比丘普皆飢餓聖者入定不得道者皆飢七日舍利弗白文殊誰能與食文殊曰我能令衆飽滿",
    "菩薩自餓": "本行經云菩薩六年苦行自餓日食一麻粇米綠豆粟麋白豆亦復一粒皮肉消瘦以因中向一緣覺犯口四過斷絕一施重受輕報也",
    "飢餓至死": "婆沙云影堅大王被子囚閉足下去皮苦痛飢餓乃思於佛佛令目連現通至彼爲王說法王問何處食最上妙爲說六天此合生第四天乃願生毗沙門王宮當得生爲太子名最勝尊也",
    "盜賊之本": "老子曰以上貪稅多民飢飢卽盜賊生焉又法苑云鄧通漢文帝富之令鑄錢等半京師與帝曾吮癰瘡也餓死山中周亞夫梁武等亦殍亡也又指沙袋以充飢見上麨部又飢饉劫無穀曰飢菜不熟爲饉果不熟曰荒又弘明云菩薩遇飢饉身肉俱損見貧乏卽寶貨悉與又淨名云刧中有飢饉現之作飲食又老子曰帥之所處荆棘生焉農事廢也大軍之後必有凶年天應之以惡氣水旱不調傷五穀人民病也",
    "佛渴須水": "長阿含云佛渴阿難索水曰恆河現有五百乘車過其水不堪飲時雪山夜叉獻佛八功德水又俱舍云渴因風火大增生渴觸也",
    "渴蒙佛救": "百緣經云有諸商人於大野中飢渴無水求一樹神及天地神祇無餘遂告於佛佛天眼見令天帝降雨因信得道",
    "渴不飲水": "百喻云有渴人見陽焰逐而求水及見河不飲曰不能飲盡如外道求解脫不修佛戒怖其多也又法華云如人渴須水等又俱舍云夢一渴人求其水飲後有一井具八德水渴人不飲如末法中法師說法不肯聽學",
    "喻之於事": "弘明集云渴者不必飲於江海飢者不必食太倉之粟法爲智者說辨爲達者通書爲曉者傳事爲見者明女爲悅者容矣",
    "至死持戒": "律云有二比丘遠來覲佛路次無水至渴遇池水有蟲有持戒不飲渴死生天一飲欲見佛不死者至佛所佛曰何違戒見吾持戒者今已生天佛因勑諸比丘持漉水囊行濾水籮等",
    "過度而死": "智論云蜜膊婆羅門與須達長者爲使求王舍大城婆羅門女飲食過度腹脹而作守城門神矣",
    "得福圓滿": "異相云有小兒幼孤在長者家傭作自念貧下乃得工直供養佛僧因節會僧先小食飽不多食小兒不樂白佛佛曰汝已得福圓滿然大剩飲食尋有海客至節日無食賣人皆大飢小兒設食商主歡喜率衆與寶尋卽大富得現報",
    "七日不飢": "感通三寶錄云杜汲母崇敬三寶感飯鉢空中下食之七日不飢",
    "五食飽異": "般若論云一禪悅二願力三思念四八解脫五喜樂比丘五出世間飽當念除世間飽矣",
    "掌中嘗食": "五分律云尼受居士請遇節日小食多後赴齋不食施主不樂衆亦譏嫌佛不許",
    "食選麁妙": "婆沙云迦葉得食麁細等食薄拘羅得食麁者食細者施以迦葉具妙樂住沙門法薄俱羅住麁闕妙",
    "五食致飽": "有部百一羯磨云有五嚼食莖花葉果五噉食卽飯餅麨豆肉又十二因緣經云一肥膱二毒三酒此三皆遍身中無不到處悉入骨髓",
    "食傳天下": "孟子弟子彭更問曰後車數十乘從者數百人傳食天下諸侯不以泰乎孟子曰非其道則一簟食不受以其道則舜受堯之天下不以爲泰如百工食力祿以養賢修仁行義國之所尊移風易俗其功可爲珍雖食侯百不爲素食",
    "諸寶各異": "般若論云天寶勝常能隨天身可令其語輕而不重功勝人寶清淨無闕諸毒神鬼飢渴寒熱悉能除之又菩薩寶勝天人寶能令一切衆生知死此生彼因緣本末出種種寶法音不斷若爲首飾則雨無量物如意珠也寶有一百二十種王寶七種",
    "寶出各珠": "又前論云金山石沙赤銅亦然真珠出魚腦腹首中出虵腦龍腦彬木中珊瑚出海石樹貝出蟲甲銀煉石出琉璃頗梨出山石穴如意珠佛舍利以刧末時佛舍利皆變爲摩尼如意珠",
    "摩陀羅寶": "般若論云此寶金翅鳥中出綠色能辟一切邪媚等",
    "四種寶藏": "異相云一名寶積二無盡寶三遠熾四一切莊嚴又大海有珠能生能出衆寶大龍護故也",
    "寶藏豐盈": "下生經云慈氏當來有四寶藏龍王守護衆寶盈滿時世人民見如瓦礫云往昔衆生爲此寶故互相刧奪致生死苦貧窮下賤也",
    "寶藏供佛": "譬喻云有人與王爲友謂王曰我藏寶次曰癡人汝藏寶何說向人曰我供佛僧是名藏寶五寶堅固五家不奪名藏矣",
    "寶天施石": "異相云有貧人見佛無物可施以白石擬珠施佛及僧後生時感天雨七寶",
    "寶英之大": "育王傳云有貧人得斧餘尺斫杖以活有人見與絹百疋爲戲不語前人益絹至千疋與之此斧名曰寶英寶中之大切磚石置上化之成寶也",
    "寶欲罷道": "異相云有比丘在山修行五百商人被鬼所魅一齊身死比丘得寶欲罷道還家佛化比丘尼路行畫眉比丘怪而問曰此不應也曰汝亦不應其比丘悟而還也",
    "寶王所至": "聚寶經云摩尼在處衆寶悉集名曰寶王",
    "寶藏毒蛇": "根本律云佛行見有寶伏藏佛曰此毒蛇也有人得之被王知禁奪阿難白佛言毒蛇不謬也",
    "寶有其四": "異相云一曰藏光明寶二離潤大寶三火大寶四究竟無餘光明大寶初寶能變海爲酪二爲疾變爲蘇等",
    "供養獲寶": "華嚴經云寶鉢佛時村人請佛供養旣畢及諸人衆其人出家尋獲寶藏佛滅起塔於十千歲施設供養放大光明也",
    "寶有九種": "大集經云一金二銀三琉璃四玻璃五瑪瑙六蓮花七車渠八珠功德九珊瑚又三價寶一少二多三無價寶",
    "神與其寶": "感通云僧法相河東人山居獨住禽獸馴其左右太山祠有大石函珍寶盈滿神施與之令濟貧窮後遊江左馬恬惡其不節而鴆之杯毒酒自若而去年八十九元興年卒也",
    "寶囊命寶": "譬喻云寶囊用之無盡又般若論云幾失大寶一切寶中命寶第一矣",
    "寶摩尼身": "如來智光三昧經云如摩尼珠隨人衣色變寶如多佛身如之隨衆生欲見者現爾或金色水精摩尼真珠因陀羅寶帝青大青一切光生聚神子鬣師子幢海住清淨普光莊嚴電燈水清淨已上天寶名皆有摩尼字讀時加之佛身隨如是寶類爾所現",
    "七寶百寶": "無量壽經云七寶金銀琉璃車渠赤珠瑪瑙應以方重者說也更有帝青大青石藏杵藏等寶更有百寶隨所重者且舉圓數言百",
    "吠琉璃寶": "藥師經疏云石中出不同水精磨琢所成也",
    "閻浮檀金": "釋迦氏譜云閻浮樹也有二說或云北州南邊有又云無熱池邊此云上勝緣樹在近水水下有金因以爲名提檀此云州也州亦因樹爲名或因果立稱金中上也",
    "金鈹決膜": "涅槃經云如百盲人詣良醫所醫以金鈹決之也",
    "益州金藏": "續高僧傳云益州城南有空惠寺有金藏有穴近寺僧守之從神乞金令入穴取二升如金粟信而入見金甕烈相對莫測其邊矣",
    "鍍像得金": "高僧傳邢州沙河懸有烏像是金以烏",
    "沙彌得金": "罵意經云有沙彌隨師行路得其金請師疾行師曰有金有怖無金無怖如貪金心何道不成沙彌棄金得道",
    "黃金六萬": "要集云長者爲兒娶婦索黃金六萬兩與之爲親矣",
    "黑沙之金": "大婆沙十三云有金從黑沙中出其金極妙矣",
    "龍猛金術": "西域傳云龍猛菩薩有金膏硯中磨用筆點石銅鐵皆成紫金此術不傳於世西土見有此金其價倍貴因造寺與王點石爲金",
    "學造金法": "婆沙論八十云遮諾迦學造金法十二年方成一粒如小麥量便師子吼我今能作金山也",
    "金色迦葉": "萬行首楞嚴經云迦葉因中供養舍利然燈又以紫金飾佛形像自爾後來身常金色妻亦復然同願矣",
    "金藏在埿": "觀佛三昧經云有長者子父喪委付諸藏被賊來奪有上金十六兩藏埿免之後富矣",
    "天王現金": "不空云誦真言者以索繫天王項誦咒求請曰得金錢不得積聚須施也",
    "法師可重": "梵網經云說法之師可消百味日直三兩金也",
    "米多羅金": "不空第十三云持真言者以杖打此神神卽吐金此所吐金一兩能和赤銅百兩皆爲金也此神咒之力亦須心行相扶持戒清淨不犯矣",
    "金盤取譬": "龍樹傳云菩薩寄詩與南印土王金盤除糞穢斯爲是大癡若生人作罪全成極惷兒",
    "金教七子": "邠提七子經云長者有七子不歸三寶恣行十惡父各與金二千兩令改惡修善子等受金依教佛歎方便也",
    "截已復生": "四分律云有人以八牛贖一小虵命是龍王女將金報恩曰此龍金雖少截已續生將報洪恩也",
    "出家貪利": "百喻經云有人得金鼠狼安懷至河脫衣變爲毒蛇其人感歎將蛇在懷遂變爲金傍有愚者見而斅之取虵在懷望化爲金被螫而死如見僧得利而求出家得利自損",
    "金能殺人": "譬喻云有三人行路得其金二人言一人曰買食來一人去買食共汝二人分之彼來卽殺買食者曰我食中安毒殺彼二人一人被殺二人食毒死金故",
    "金施百億": "譬喻經云王病欲終淚下如雨臣白王曰王以福故王於天下變化無常亦是恆有王曰我今意非爲此但緣有願施百億金少四億也王崩太子酬之方得登位又不空經序云金枝瓊萼鬱茂常榮又洞冥云有白金水上浮鑒投金懷金見上又有金色女金曜孔雀又金玉滿堂莫之能守嗜慾傷神財多累身出老子又法苑云郭巨河內人大富父歿兄弟分財二千萬爲兩分弟取母養後妻生子恐妨侍奉有說後歲飢侵母食巨令掘地埋子下得黃金一釜上有鐵券賜孝子郭巨也又宋帝令高僧惠嚴於嵩山神壇得鎮金一䴵璧大小三十二枚亦出宋史",
    "積金如山": "唯識樞要云護法菩薩造唯識決擇論求看者輸金一兩於是求者如市積如金山頂戴受持傳通不墜也",
    "金剛之堅": "智論云有爲緣成皆不榮固難曰金剛堅固能壞一切答曰亦可壞也以金剛在龜背靈羊角擊之碎也",
    "涅槃佛性": "般若論云涅槃佛性理如金剛無物不壞唯靈角壞之如其佛性唯一闡提不可壞也又金剛座金剛定從諭爲名又石中之堅又天帝與修羅戰金剛杵下落爲如意珠也或云佛舍利出異相三說矣",
    "六利金剛": "論云梵語拔折羅此云金剛有三種功用一上出七金山內近妙高山有金剛樹節如笻竹無物不壞中下二等金剛此土亦有可以壞之六種功用不同色有青黃赤白能出水火昇空除災神用等",
    "拒神黃銀": "續高僧傳云惠暢法師隋帝勑令送舍利牟州拒神山寺出黃銀別勑以塔鎮之用酬恩惠山在州東五里昔始皇取石爲橋此山拒而不去因名拒神山山南四里餘有黃銀穴",
    "以銀爲城": "報恩經云善友入海求珠至白銀城見龍王",
    "善見銀都": "本行經云大善見王所治城郭園林樓臺宮殿牀座什物等悉是白銀所成矣",
    "銀蓮花": "本行經云以銀蓮花供養諸佛而散佛上又黃金爲莖白銀爲臺或葉銀沙銀地鬻米臺城欲破時也",
    "琉璃文字": "不空二十四云以閻浮檀金爲葉以青琉璃而爲文字也",
    "定自光明": "處胎經云佛入琉璃定無形三昧",
    "身相嚴淨": "處胎經云佛身嚴相卽佛咽喉如琉璃筒如淨琉璃中也",
    "琉璃穴宅": "十誦律云佛夜行時有小雨天帝爲佛化琉璃窟宅有小比丘日夜求請佛住經行恐有天魔惡鬼怖佛天帝曰癡人怖佛矣",
    "琉璃城郭": "法句經云有夫妻二人難化佛變琉璃在中以不能入初夫不在佛化爲比丘乞食妻曰立死卽便立死妻怖而走夫至見比丘又走逐之見琉璃內不能得入方信悟矣",
    "石變琉璃": "高僧傳云隋文葬舍利感白樹白花等靈裕法師曰非吉如言帝后俱崩又相州刺史薛胄宅堂礎忽變琉璃或問裕曰戒之慎之不從其言果楊諒造反累及胄",
    "價實不等": "淨名經云譬如琉璃同彼水精貴賤不同又上生經云慈氏髮相紺琉璃色又須彌山南面吠琉璃所成顯空也",
    "珠": "經音義云圓者曰珠不圓者曰璣又或云大曰珠小曰璣",
    "如意心珠": "觀佛三昧經一云金翅鳥王業盡將死被竜吐毒在金山上業火燒之身肉將盡龍王降雨滅火得心爲珠卽如意心珠",
    "龍珠漸變": "不空云持真言者得其龍珠若賣得價一半更賣漸減乃至爲石卻歸東海",
    "辯珠之智": "雜事律二十七云大藥童子年三歲父持肩上路行側有別小兒見骨爲珠以腳蹴之父亦稱是大藥曰此魚骨非珠不從出之果然魚骨父自愧知子智",
    "珠蓋隨身": "百緣經云有一女人頭上常有珠蓋現隨身施已還有或生衣食香象隨逐者皆隨因中施勝福田隨因所感如是矣",
    "鵝珠之女": "根本尼律十七云有一長者生一女子其父命終生在鵝族中爲王能知宿命見女與母家貧遂至寶洲銜珠日與女母得珠不是父念貧家卽大富與母評議此鵝腹中珠算無數設計捉取鵝知不來戒貪",
    "失穿珠利": "賢愚經云彌勒菩薩身真金色善容止著佛姨母所造金㲲袈裟表裏相稱而行乞食觀者甚衆無與食者有穿珠師請還供養慈氏食畢爲說妙法有長者將嫁出女令穿其珠爲法不藉其價但聽其法妻曰但聽沙門浮美之辭失我穿珠之利此女福多",
    "偷珠與財": "莊嚴論云有人入海得摩尼珠獻王五顆及餘寶物王曰自古王者爲此造惡也捨命之後無一隨者令將此寶施塔輪上後被賊盜下有血縱捉得其賊王嗟此人與財令懺其罪",
    "珠隨綵變": "觀佛三昧經云力士有珠逃難至海當遺舡師舡師曰此石海中極有力士曰非也請以衆綵裹之安水當隨色變衆寶來朝依言無謬",
    "獻珠求佛": "阿闍貰王經云童子獻珠卽佛因中與三小兒共戲見古佛獻一珠求佛二子求爲弟子卽舍利目連也",
    "大意求珠": "大意經云有長者子字大意爲一切人貧入海求珠到銀金琉璃四城得龍王珠四顆被海神奪之大意精進以力抒海海神懼而還珠也",
    "珠銅出異": "辨正云珠育於水銅生於石取者委之傳者迷之",
    "珠能清水": "智論云水大也或天龍等雨漂其世界乃天護故有消水珠大海亦有珠能清水者名爲清珠清濁也",
    "珠畜殺人": "十誦律云有比丘畜頗梨大珠賊爲琉璃從比丘索曰無乃殺之知非琉璃安齋而去佛知不許畜珠因制戒也",
    "髻中明珠": "法華經云譬如強力轉輪勝王兵戰有功卽解髻中明珠與之又云如貧窮人至親友家醉酒而臥是時親友官弟當行與珠繫其衣裏起已遊行到於他國親友見之示所繫珠",
    "龍女獻珠": "法華經云龍女有一寶珠價直三千大千世界獻佛佛卽納受",
    "能出水火": "佛頂萬行經云以珠對日出火名陽燧珠對月出水名月受珠能清濁水名水清珠也",
    "珠有三德": "雜寶藏經云有摩尼珠出魔竭魚腦中是魚長二十萬里名金剛堅一能消毒二能消熱病三熱時怨見歡喜",
    "珠圓白色": "陀羅尼云如意珠圓白色赤光焰繞其珠上",
    "心珠無價": "十住經云以心寶珠出智惠口一切智光普照三千大千世界",
    "買珠之怨": "生經云戰遮女人木盂繫腹謗佛者佛曰我因中與此女人爭買一珠我益價得之此女至今怨謗吾",
    "施珠無盡": "法句經云有王曰大施積珠如山有一梵志佛化身也取珠三捨王問何以曰積財不如修道王聞乃悟施珠如山也",
    "珠有文字": "正法念經云夜摩天有珠內有金書文字是佛說偈恐天放逸說無常偈等",
    "自然出珠": "上生經云有一大神名勞度跋是額上自然出珠化成內院又百千梵王各各持一梵天妙寶以爲羅網又梵摩尼珠以爲絞絡",
    "珠失被刑": "因果經波斯匿王夫人令四石女擎輦至祇園下輦至佛所聽法四石女睡著失輦上寶珠佛化令悟橫被罰夫人知而釋罪又上生經云雨如意珠也",
    "輪王珠寶": "中阿含十三云輪王珠寶王夜半欲出致珠在高幢上光照半由旬導從四軍如晝不異能雨七寶能隨王心如意珠也",
    "糞出明珠": "異相三十六云有長者近海有林常有禽來設食與之糞出明珠卽是在海渚上食來者也",
    "珠有勝能": "異相云摩尼寶珠龍王腦中有福者得亦名如意出一切寶衣食等毒不能害火不能燒水不能溺",
    "求寶夷險": "般若論云弁奇貨者採驪珠不忌九洞之深求華璞者無憚三襲之險貴其寶貨",
    "虛空藏珠": "虛空藏菩薩經云若人懺罪得見菩薩頂上珠紫金色摩尼卽見天冠中有三十五像現如如意中此珠爲印印消罪障矣",
    "玄珠赤水": "俱舍序云獲玄珠於赤水卽莊子內篇云黃帝遊于赤水之北登崑崙之丘遺其玄珠便令離婁岡像𧩶詬求之罔像得也",
    "力士肘珠": "金剛三昧經云力士額上肘後皆有其珠咒力持之餘人不見入金剛山亦不能礙",
    "八祖頂珠": "寶林傳云佛陀難提迦摩羅國人姓瞿曇生有異相頂上有珠珠光時照年四十出家勵節行高聞於天竺繼八祖",
    "拳珠在手": "寶林傳云斯那尊者生而左手拳不能開至七歲父施童子與師子比丘曰此童子昔已曾爲吾弟子因赴龍宮齋得珠在手付之不失對衆索之其手便開捧珠上師舉衆咸見歎言希有矣",
    "珠還施賊": "慈恩傳云南印土有精舍內殿有金佛王施明珠在頂髻中守護極嚴無人取者有賊竇地道入取珠手終不及佛身旋長賊曰佛因中國城妻子頭目髓腦皆施於人今果位中惜此一珠寶者實恐前言難信佛遂低授之賊得貨之言佛施我王知不罪贖之還佛至今佛猶低首矣",
    "淚珠照月": "洞冥記云吠勒國貢文犀四頭狀如水兕角表有肉光明因名明犀在暗中有光亦曰文犀織以爲簟如錦綺之文此國去長安九千里在日南國南人長七尺髮披至踵乘犀象入海底取寶宿蛟人舍得珠則蛟人所泣之珠亦曰泣珠又太初三年起甘泉宮望風臺臺上得白珠一枚如花帝以錦蓋覆之如照月矣因名照月珠後賜董偃盛之以琉璃之篋又古今注云東夷出草難珠色黃亦名木難珠又鵝珠比丘見上又文選云水含珠而川媚魚骨爲珠雜事律云大藥四五歲父抱往河浴路逢魚骨父謂是珠以腳蹴出大藥曰非珠魚骨也子曰自業不肯修強覓化遺寶他所棄魚骨斯非是寶珠豈有毗沙門棄珠於道上",
    "玫瑰": "法華疏云美好爲玫圓好爲瑰玉名",
    "水晶": "淨名經云譬如琉璃同彼水晶賤寶生如石白礬磨琢成珠有說龍涎有說千年冰作也有說石也又水晶塔塔門廣矣又云出鷄勝國大安山西面穴中取之有青黃赤白紫五色",
    "玉": "說文云玉字與王字義別也象三王連貫也本合無點後別加之古字巫也又音宿亦呼粟也或姓國名矣",
    "變石爲玉": "三寶記云長房曰皇帝得修無垠慈及有命藍田仁壽大府石皆變爲玉鹿巡宮門不怖人物等",
    "玉方皎潤": "正理序云玉移荆岫皎潔之性彌彰桂從幽林芬芳之風更遠云美玉出乎荆岫",
    "玻璃水玉": "經音義云玻璃水玉或云珠大論云此寶出山石窟中千年冰變",
    "玉佛數尺": "續高僧器公在神通寺于填國送玉佛來高數尺本天池玉彼國出也亦彌天云玉軸琅函弘明云見和譬而爲石者非璧之賤視者不明又洞冥云有輕玉白而明又真玉火燒三日不熱在廳下埋之三伏不熱又山玉虎護之虎毛拂之光生也又水玉龍護之又有軟玉可爲鞭又文選碧琳玫瑰琘玲豳文鱗赤瑕駮犖琬琰玉名也或文彩也又白似凝脂黃如蒸粟赤似鷄冠黑如鈷漆方似截膏",
    "列子卞和": "列子云卞和楚人也得玉璞於荆山獻楚武王王使玉者別之曰石王以爲慢刖其左足楚文卽位又進玉視之曰石令刖右足次成王卽位和抱璞楚山下哭三晝夜淚盡至血曰不痛刖足痛王不識玉也王知取令琢之果得其玉比君子燥之不輕濕之不潤磨而不磷涅而不緇又琭琭如玉落落如石玉貴石賤老子意取中也又垂棘之玉孟子曰垂棘地名如藍田",
    "錢有多種": "四分律云西方錢有銅錢白鈆錫樹膠皮又金銀鐵等錢形亦不同有如玉面方圓長短等錢不同字亦隨時處",
    "一錢捨命": "莊嚴論云王出見塔而施五錢有㫋陀羅曰善哉大王王令捉之爲戲於我㫋陀羅曰我曾爲賊見人拳手爲其有寶張弓恐之前人不開乃一箭射殺開其人手只得一錢王今無怖五錢同捨此實難事",
    "不空之靈": "骨索云持真言者當得錢是金應分三一爲三寶一爲貧窮一自用矣",
    "銀錢自至": "不空云持真言者得羅刹子送銀錢一伯時與行者不許貯積須營功德",
    "曾無入己": "浴佛經云生死往來無一錢入己唯善惡業而相隨逐得不以之求後世福矣",
    "錢積暎人": "中阿含經云有大長者唯生一子名曰賴吒和羅父母愛念須樂出家旣出家已母常憶念子忽省覲母令人聚錢成積謂子曰此是我分父更無量何用出家子曰此皆無常不可久保",
    "天雨寶錢": "頂生經云其王是漫陀多王頂上而生后爲輪王以福力故天雨寶錢滿國皆富",
    "錢三寶別": "陀羅尼云施主錢標心寶若別不得互用心不同故得福有殊",
    "棄之於江": "中阿含云有長者子志樂出家父母巨富積錢如山引子迴心令嗣後胤子曰此錢作新布囊滿盛車載送至深江免使於人愛著愛苦日夜憂心不絕也",
    "指錢造福": "宋元嘉中瓦官惠果有戒行見一鬼在廁前立云曾作維那小不如法墮在廁鬼中我於前柿樹下有錢三千文希取作福願捨鬼業果乃白僧取錢爲請經生書法華經一部并齋僧等鬼來相謝生天出感通",
    "錢儭隨施": "陀羅尼三云供佛僧已隨其貧富行儭施錢任意多少與僧贖食",
    "吞之入腹": "十誦云有比丘畜一金錢將死和羹吞之入腹而死送至寒林鳥獸破腹佛知令取錢爲作福也",
    "無福所忘": "根本律云有長者子名曰惡來人與錢物尋忘不憶以薄福故所令如此後遇佛以具陳苦事佛令買青蓮花供養三寶增福除忘",
    "錢從手出": "賢愚經三云有長者家生一子兩手皆出金錢取終無盡乃至出家得道受戒禮衆皆施金錢矣",
    "得錢數喻": "百喻經云有一貧人路行見一囊金錢坐而便數數由未畢失錢者來見而奪之如出家者遇佛法寶不早修行被三業奪",
    "錢施無盡": "育王傳云有宮人見王作福得一銅錢施佛後生王宮作女手出金錢無盡乃以事問佛佛說前因王方省悟矣",
    "一錢三施": "異相四十五云有三人共本獲利外剩一文同心共施沙門後三人共獲大報王不得奪矣",
    "聖僧齊利": "要集云聖僧施錢爲聖僧作供養修塑形像床帳花香燈油不得別使以聖僧在世屬他又所有擅信標心聖僧非餘况律不許三寶物互用",
    "紙錢之因": "要集引冥詳冥報二記云黃紙是金白紙爲銀充孝敬之禮矣",
    "口不言利": "續高僧惠瓚姓王滄州人壯室出家清貞自遠承稟玄奧受具後聽毗尼在定州居于律席至畜寶戒曰誠難也瓚私賤之有錢三百擲棄衆前乃至終身口不言利也",
    "兩錢滿室": "續高僧淵姓李廣漢鄴人家本巨富爲巴蜀所稱及淵生日天雨銅錢於家庭內合運處處皆滿父運疲久口噓唱之錢不復下乃止倉內才半忽然滿溢等",
    "錢還尚溼": "高僧傳云開皇中蔣州人嚴恭寫經爲業有人借恭錢乘舟而去舟沒人溺錢卻自仍濕",
    "金錢滿甕": "雜寶藏經云有國王夜常聞冢內喚聲乃召有膽勇人尋之叱曰是何妖怪也曰我是寶精在其冢角汝至合得汝但家中備八人供我等當至如言打令入角金錢滿甕有剃頭師見而斅之得過喻破八戒持八戒者矣",
    "金錢買銅": "般若論云佛說我者或云我聞此是假我如人以金錢買銅非無笑者法要故耳",
    "金猫之錢": "金藏經云惡生見金猫入地掘之得金錢銅盆盛三重五里傍布迦旃延曰王前生作賣薪人見僧施三錢已步步歡喜五里所感如是也",
    "盜佛鑄錢": "法苑云宋吳興沈僧覆大明末卒土飢荒至山陽村寺見有銅佛大小極多取將歸鑄錢事發入官至死身如火燒坼裂爛壞",
    "超曰施錢": "西域記云室羅伐悉底國王超曰威風遠洽臣諸印土曰以五億金錢周給貧乏臣諫恐錢盡王曰聚有餘給不足非苟爲身又如意論師母使人剃頭輒賜金錢致令王嫌後令與外道論義乃嚼舌而終矣",
    "金錢四億": "善見律云迦蘭陀長者有金錢四億王遂封爲長者又譬喻王經云如王鑄金錢有王印文者是無者不成矣",
    "鑄錢之記": "自顓頊之代至梁代有鑄錢今大周乙卯歲天下勑是銅皆納悉鑄爲錢周通元寶之號以我皇帝憂百姓之𨵗須大國之乏用日令鑄二十萬爲恆課也",
    "財有六事": "阿含云負卽生怨有則生憂失則生惱怨家歡喜宗親不樂在衆所說矣",
    "財求非道": "中阿含云有六非道求財一種種戲樂二非時行三飲酒放逸四親近惡知識五常喜妓六懶墮懈怠等",
    "示捨冤家": "阿含云有王友人出家得道王後遇之欲施金寶道人曰我已捨冤家牢獄勿更與我",
    "財色之禍": "四十二章經云財色之於人也如兒貪刀上之蜜不足一餐之美有傷舌之患",
    "財有四種": "四法經云一多聞財二說法財三攝貧窮財四迴向菩提財因果經云復有七種聖財所謂信戒聞捨惠慚愧定惠施得聖也",
    "財主渾沌": "賢愚經云時有長者有五女妻復懷妊長者遇病命終財合入官無兒主故女曰我母懷妊恐或是男王令伺之後生是兒然無手足眼耳與舌王令問佛佛曰此兒因中曾爲斷事官不平所感也",
    "財寶無量": "消災經云有一長者名好施財寶無量未免世災患矣",
    "不拾遺財": "正法念經云若見道邊遺物金寶等取已唱令此是誰物若有人認問其是色目如依寶相是與之無人問入官官若不取應入三寶七日之後負許矣",
    "僧物難護": "大集經一十七云佛告波斯匿王僧物難護除二種人一阿羅漢具八解脫二阿那含人餘不可矣",
    "分財不平": "律云有二比丘年老無智有病比丘死衣鉢無人可分令平見憂波難陀請分曰此事多招謗也二比丘不從曰我不可請外道也曰可爾分作三分二自取彼二與一曰平否我與物三汝二與物亦等狐分魚",
    "分財之過": "律云有兄弟二人欲分財恐不平等曰父在日供養和尚可請求分弟多姦惠先求和尚欲要好者和尚不許許卽得罪不應作矣",
    "鐵王可畏": "𦵮遮尼乾子經云有鐵王名阿塞健陀此鐵在處一切凡鐵不敢住",
    "鐵輪圍山": "俱舍云一四大州一鐵輪圍山所圍也中千大千亦然共業感故純鐵所成矣",
    "鐵垢自損": "根本律云自鐵生垢漸自食身一朝都盡如貪夫自敗乃至滅亡惡生於心還自滅身",
    "鐵猪與皷": "本行經云太子捔射排七鐵猪及七鐵鼓瓮佛射七七皆遍諸釋童子或一或二皆不及佛也",
    "富貴諸天": "樹提迦經云命王至家王見宮殿園觀庫藏金銀兩月忘歸二十萬象賞給皆遍王欲奪之善神護故人皆自倒問佛佛言以曾供養一辟支佛來感天福不可奪也",
    "知足之富": "莊嚴論云知足第一富無病第一利善友第一親涅槃第一樂",
    "富可尚貴": "要集云富貴者人間第一發言皆應動止合儀人所欽伏欽承供敬畜類猶懼貧者返此",
    "富貴二種": "報恩經云一衆生爲奴婢男女臣佐兵衆象馬牛羊二非情類金銀七寶倉庫財帛田宅國土穀麥爲主也",
    "富貴陵人": "要集云世有二種富貴陵人成勢尊己博識聰達才辨利詞豪奢美色肥充資財奴婢時此陵人",
    "貴歷諸世": "智論云貴者七世百千萬億無量世貴族是名畢竟貴不以一世二三等貴也",
    "檀彌端正": "賢愚經云佛在世時舍衛國有一長者生兒端正富比樹提伽又金天天婦生時俱感功德井隨生又目連富令布施其弟也心初不信目連化之令見天上富樂方信",
    "女有寶珠": "百緣經云舍衛國中有長者生一女頭上有寶珠取已復生其家巨富",
    "尼拘律富": "毗尼母經云有尼拘律陀長者巨富有金㲲金犂少一不滿於千恐與主等有一子名畢般口延父母命終後家有碎金九十六斛錢有八十億勒沙十萬爲一勒沙奴婢僕使有千聚落其婦字跋陀容貌端正捨之出家",
    "世常富貴": "感通三寶錄云晉太康中富人邸世常極富宅中自立精舍于法蘭常在宅中受其供養忽有老僧外來足上有泥常令奴洗老僧不從常私罵之僧現通乘空而去常每自撲悔過",
    "清歌雅樂": "法華經云有四乾闥婆衆王卽清歌雅樂又云擊皷吹角貝簫笛琴箜篌琵琶鐃銅鈸盡以供養",
    "樂音供養": "大獻樂云有四乾闥婆王是樂音菩薩故序云奏千般音樂供養於佛得須彌搖動海水駭波亦曾供養西方無量壽佛無量刧來常樂供養乃至聲聞起舞",
    "玅音供養": "法華經云玅音菩薩以十萬種伎樂供養雲雷音宿王華智佛并奉上八萬四千七寶鉢等",
    "梵王問法": "淨名經持世閑居靜室天魔化作帝釋從萬二千天女皷樂弦歌來至我所謂持世曰此天女可備洒掃",
    "樂爲放逸": "師子月經云乾闥婆女媱爲瓔珞華鬘立嬌慢幢擊貢高皷彈放逸琴奏惡聲歌",
    "無量樂器": "上生經云有二十五玉女如諸菩薩執衆樂器起歌舞又云右肩復負無量樂器又云所有音樂勝天魔后",
    "極樂無量": "無量壽經云晝夜六時常作天樂又樂器空懸矣",
    "無教歌樂": "根本律云土羅尼乞時有清信女求教歌舞尼遂教之被俗譏嫌佛知集二部衆制戒不許造食媒嫁等",
    "比丘不作": "四分律云比丘不應自作伎樂吹貝皷笛等若供養使白衣無犯也",
    "乾闥婆王": "此云尋香俱舍云居四天王天卽天樂神天須樂時身上有異相現卽上天爲奏樂又云樂總有四一所謂無聲之樂如孝等二樂音之樂謂有聲之樂三美心無聲樂四美音有聲樂勝也",
    "好樂之報": "法苑云唐雍州西𥂕厔縣西北有從人坊程普樂少好音樂至永徽六年五月七日因有微患暴死五日心暖不斃家人不葬至第六日活說云初有二青衣口稱王喚被拽便行至南山下見一坑被推入中便見大殿王與羣臣妃后等坐殿前有諸音樂伎兒雜戲使人啟王云所追來人王問解俳說否曰不解王問兒何故枉追他來以生前與彼有怨尋俱作樂打皷絲竿至頭內六根俱捐皆受罪爲戲弄侵三寶食常住等更有多苦不能具述矣",
    "樂有二類": "法華疏一云一絲竹二非絲竹簫箏之類非者皷磬之類上名樂音下名樂絲竹上者名美奇下者名音",
    "其聲在信": "萬行首楞嚴云琴瑟箜篌琵琶雖有玅聲若無玅指終不能發如信手覺心入法悟理如聲之喻",
    "能令聖舞": "報恩經三云達婆羅摩彈七寶琴出微玅音悅可衆心舍利迦葉動身起舞表小聖習氣未亡也",
    "善友鳴琴": "報恩經云善友被惡友刺兩目時牧牛人將歸供養一日妻厭辭主人請造鳴琴一張乃至在園自娛矣",
    "琴是琉璃": "處胎經云大梵王手執琉璃琴歌歎佛德聲歌誦法",
    "琴對牛耳": "弘明云公明儀對牛彈琴弄清角之操牛食如故非牛不聞不合耳也轉爲其蚊虻之聲乳犢之鳴乃掉尾𨄮奮耳而聽合意也",
    "調之依法": "中阿含云億耳家富投佛出家修行大緊以足不曾履地血流生瘡心思罷道佛知謂曰汝在家彈琴否曰彈絃急與緩如何日皆不和也曰修行非急緩耳",
    "碎之嫌僞": "雜阿含云有王聞琴聲美玅和雅王謂臣曰勿須琴持其聲來臣曰琴者衆物所成方有此聲王曰傷哉衆緣假法誑惑有情令速碎之",
    "渡河自樂": "雜阿含云有一夫夫將妻渡河至岸彈琴說傷愛念而放逸逍遙青樹間流水淺且清琴聲極和美春氣調適遊快樂何是過",
    "琴棄惑衆": "道地經云有王聞琴令奏悅耳也曰此費多功方可成就實當喻入也多緣乃成多煩惱耳今棄之感惑衆",
    "彈琴天舞": "異相云鹿牛彈琴至玅天女呼之爲舅作舞兼歌誦之",
    "執神琴異": "處胎經云天帝使執樂神持九十九弦之琴及一弦琴歌歎其得娶修羅女",
    "琴非延壽": "正理云魏候樂人竇公年一百八十無兩目漢文得之帝問之曰壽自何術曰臣年十三失目父母哀不及事致琴以教之臣不知道引亦不知壽從何得桓君山論之曰頗得少盲事專一內視精不外監之助乎",
    "亡名弄操": "續高僧亡名佯狂入關作天女弄心風弄與天國庾信名有天才大略不下信也有弟子姓衛名元嵩益州成都人聰明不羣夜靜白師曰世人貴耳賤目卽知皂白師曰若不佯狂不得名也餘在高僧傳",
    "鹿牛善琴": "雜阿含云拘薩羅國鹿牛居士善彈琴感天女下呼之爲舅請彈琴天女作無歌說其目",
    "長生善琴": "四分律云長壽王有子名曰長生父被冤王殺已後學諸藝又善彈琴諸王調衆家夜靜彈琴自樂王聞喚之漸得親密乃至從冤王入山遊獵王睡長生欲殺思父之言乃息耳",
    "冠先皷琴": "搜神記云冠先宋人釣魚爲業壽數百歲景公問其道不答殺之後於城上彈琴十日而止",
    "雉朝飛操": "古今注云犢牧子所作齊處士涽宣王時人年五十無妻出薪於野見雉雄雌雙飛意動心悲乃作雉朝飛操以自傷焉其聲琴中絕玅",
    "盧女新聲": "魏武帝宮人故將軍陰叔之妹七歲入漢宮學皷琴聲玅於時能傳此曲盧女後明帝崩出嫁爲尹更生妻也",
    "別鶴操": "商陵牧作娶女三年無子父兄欲爲改娶聞之中夜倚戶而悲嘯牧子聞之愴然而歎歌曰將乖比翼隔天端山川悠遠路漫漫攪衣不寐而忘飡後人因爲樂章焉走馬引樗里牧恭所作爲父報冤殺人而亡於山谷有天馬夜降囲其屋而鳴夜覺聞其走聲以爲吏追乃奔而去旦視之失馬跡也乃暢然大悟曰豈吾所處將危矣遂荷衣粮而走入於沂澤援琴而皷之爲天馬之聲故爲走馬引",
    "瓠巴皷琴": "列子曰瓠巴古能琴者鄭師文乃聞之從而學之棄其家三年不成安指調柱不成其曲欲捨而歸曰心手器三女應不相違失而後和音發耳叩五音和四氣景風翔瑞雲浮甘露降等又有琉璃琴七寶琴",
    "雍門周絃": "六國時雍門周善琴能使孟嘗悲而泣又伯牙善琴鍾子期聽牙琴志在山期曰峨峨兮志在水曰洋洋矣牙曰無以藏其意發音子期已得其心",
    "九絃之琴": "後漢蔡邕益琴爲九絃又上留田曲者地名其人有父母死不字其孤孫昂爲隣人爲其作悲歌於弟以諷其兄故曰上留田",
    "廣陵散": "廣者曠也散者散也以嵇中散作詐言鬼授哀魏室凌遲司馬氏父子更持國柄以刺之宮商絃聲雜也君臣亂也",
    "琴序九拍": "皮日休撰乾符二年夏五月自吳之上京道出廣陵聞陳先生畫琴道將師之前上邽懸令李挹聽陳安道琴離騷九拍歌汨羅萬古靈均淚灑在湘江流怨思琴裏傳來多少人唯君瀉得當時意又進士東叟歌湘江苦雨芳蘭死天地晶光拍流水萬古幽魂誰爲傳因君寫入孤桐裏又進士沈巒歌靈桐玉匣徽瑟瑟五音分向朱絃出先生製弄踰古人俗聲薅盡由心律餘在琴　不盡",
    "無故不徹": "琴者禁也禁人邪僻之性故君子無故不徹琴瑟",
    "箏彈善舞": "根本律云影勝大王善彈箏星光夫人善舞舞次王相見夫人而有死文當更七日遂放出家命終生天來下報王王曰可同宿否曰人天異也王當修天業卽得相遇言訖而返王後精修勝業乃亦生天上",
    "初絃勿觸": "雜事律云有婆羅門須事入山採取薪等逢緊那羅女被將入海島納以爲夫安石窟中出以大石窟窟而去後生一子名曰速疾子漸長父母說波維癡斯國好住處我本彼人子曰何不去父曰汝母取果不遠以石塞門逢復如何子曰我力可去石母將果至對而吐之曰母不遠取好果此多苦澁誰能食也母遂遠取子父便走母歸不見大哭隣曰他旣是人去又何哭曰我兒未教一藝隣曰我能寄之母卽與箜篌寄往令初絃勿觸觸便有過子旣得已在學堂先生令彈初絃不觸先生令觸子曰有過曰但觸何過之有便觸初絃先生與妻一時皆舞屋舍動搖物物皆破先生大怒驅出速疾後因人入海將速疾去爲道路之娛舡破唯速疾漂浮至海洲見梵授王妃玅容與之通也",
    "箜篌引": "朝鮮津卒霍里子高妻麗玉之所作子高晨起㓨舡而有一白首狂夫被髮提壺亂流而渡其妻止之不及溺河而死妻授箜篌而皷之作公無渡之歌歌曰公無渡河公竟渡河而死當奈何其聲悽愴曲終亦自投河而死霍里子高還國以其聲授妻麗玉傷之引箜篌而鳴其聲聞者莫不墮淚掩泣焉麗玉以其曲傳隣女麗容名曰箜篌引",
    "平陵東": "翟義之門人所作也王莽殺義義之門人怨之故有此作也",
    "琵琶": "琵琶釋曰推手爲琵引手爲琶取其皷時以爲名矣",
    "瑠璃琵琶": "雜阿含曰魔王抱瑠璃琵琶來欲魔於佛佛爲說偈墮落而去矣",
    "琵琶誦經": "續高僧傳云永徽年中有人無目不知何來彈琵琶誦法華經一部向望人山先彈琵琶口誦經自娛在山亦不惻所終",
    "琵琶之活": "根本雜事二十二云有健駞羅商人持寶遠至猛光王國彼瑤女感惑財貨並盡便被驅逐曰我當庸作女於糞中有棗核令其口銜已女曰此不淨人速出乃於街市彈琵琶而乞",
    "以筯爲絃": "毘曇心論云外道或有以自己筯爲琵琶絃供養諸天",
    "皷": "說文云皷字從皮從壴音註陳樂也支音切故名皷又鼓擊也字從壴支也撲音古字二十一箇",
    "皷舞供養": "資粮論云簫笛琴箜篌腰皷大皷雷皷杖打瓷𢶆諸皷供養三寶得天耳報作無異心除生死本",
    "皷集僧衆": "大佛頂經云祇陀園中人辨食熟鳴皷集衆",
    "皷聲如法": "大法皷音經云波斯匿王與隣敵戰大震皷聲令衆怯懼箭不能發發不能落此經亦然降魔滅惑等",
    "皷聞百里": "太子辟羅經云我曾爲王時慈及一切欲造一聞百里皷問諸臣曰能否一臣曰能王曰用何曰所用廢多且令開庫任自支費臣乃以物周給一切人民聲四方曰此是聞萬里皷何啻於百豈枯木死皮能歌王德王悅矣",
    "皷宣玅法": "諸佛境界三昧經云三十三天善法堂前有玅法皷諸天帝釋著欲樂時其皷自然有聲說無常法若修羅欲至卽報怨來名報怨",
    "金皷懺悔": "最勝王經云菩薩夢見婆羅門桴擊金皷說大懺悔辭廣如經說",
    "皷有三種": "異相云舍利弗與六師鬬勝王打三種皷一銅皷集八億人二銀皷集十四億人三金皷一切總集六師墮負",
    "皷名節步": "西域記云戒內王行時及俱摩羅王送法師東歸時有金皷數百一步一擊名節步也",
    "用報無常": "增一經云百劫初有王名曰治病人壽無量未識其死有人死已王令取皮作皷百年一擊令知無常矣",
    "天皷四德": "真實義論云一天皷能覺修羅來亦能知去二護天衆能破修羅三能令諸天受樂四能令諸天斷貪著心又大莊嚴方等經云有福德皷又法華云擊大法皷又道門以叩齒爲天皷瓊瑤法皷樓都之皷又黃門皷吹天子所以寧樂羣臣也又擊魚皷又皷音經云吹大戰蠡擊大戰皷喻說法降魔又波斯匿王有甘露皷聞者愈病又雜阿含云如來信皷卽揵搥",
    "擊大法皷": "法華經云擊大法皷演大法義",
    "罽膩吒王": "異相罽膩吒王殺人無量死在海中爲千頭魚劍輪隨後日夜受苦聞鐘聲暫止託夢與太子夫人令造鐘長打等",
    "鐘集衆事": "大佛頂經云鐘集衆事共食或共有所作又佛令阿難聽佛遣羅睺擊鐘問聲斷未衆集否等",
    "戒律銅鐘": "□□□師感應記云祇園戒律院內有銅鐘重二十萬斤四天王共造欲召天下聖衆目連以通力擊之聲震遠聞臺高七丈鐘如吳地鐘四面日月星辰山川河海斗秤斛尺之形皆有",
    "戒壇金鐘": "院內有臺高一百尺上有金鐘重十萬斤形如盃器上有千輪王像千子各各具足九龍捧八功德水等刧初輪王造聖人受戒得道者擊之聲震三千一切聖人聞皆證果識命通等",
    "論師銅鐘": "論師院有銅鐘形如腰鼓是乾闥婆王所造上有梵王帝釋魔王四天王八部等形有異學欲來論義卽羅漢擊之聲震三千異道聞之諸根訥記無敢發言有好心欲聽法求利於他益己聞法發菩提心",
    "經院石鐘": "修多羅院有一石鐘如青碧玉可受十斛鼻上有三十三天像四面以金銀隱起東西兩面有大寶珠陷在腹中如五升瓶大八角分曜狀若華形周匝十方佛初成道像日初分鍾上有諸化佛說十二部經舍衛城中有緣來聽犯欲者不聞摩尼大將以金剛杵擊之百億悉聞此鐘是狗樓秦佛所造至釋迦法滅歸東海龍宮收之",
    "鐘噎桐凋": "智植高僧倍部青城山奄化綿州城西柏林寺鐘噎桐樹凋以植曾居此寺",
    "曇憑蜀鐘": "感通云憑姓暢南安人有聲韻梵音一吐象馬悲鳴行塗駐足後造鐘於蜀益益都有鐘蓋因憑爲首也",
    "鐘應石潤": "應物之感弘明云銅山崩鐘聲應之山起雲柱礎潤和之石佛潤同",
    "鳴鐘濟苦": "法苑云准律維那欲打鐘時先斂容合掌發願利生因鐘念善除五百億刧生死重罪",
    "聞鐘誦偈": "要集云聞鐘臥不起護塔善神嗔現在緣果薄來報受虵身又云洪鐘震嚮覺羣生聲遍十方無量土含識羣生普聞知拔除衆生長夜苦又云六識常昏終夜苦無明被覆久迷慵盡夜聞鐘開覺悟怡神淨刹得圓通",
    "無常打鐘": "俱舍云漸死足臍心最後意觸滅意爲臨終令生善念中死打鐘鳴磬引生善心故無量壽經云是人至命終時心不顛倒爲稱十念等",
    "鐘幡不同": "正理云道門不合動鐘三寶籙云安旗尊卑相次外壇入叩齒進入中壇三上香步虛詞引玉磬和瓊瑤法皷本不說鐘幡教僧之作也",
    "寶鐘灌頂": "法苑云佛將成道十方佛令婆竭羅龍王往大海底金剛藏中有輪王鐘法王鐘黃金七寶所成取盛八功德水灌十地菩薩將成佛頂受職之儀也",
    "幽冥施絹": "續高僧云禪定寺僧三果有兄從帝南幸江都在路而死生於地獄其妻忽夢夫曰已死備經諸苦賴今日禪定寺僧智興鳴鐘振同受苦者一時解脫今生樂處可備絹十匹奉之并申吾意初無信之又夢如前十日後凶信書至奉絹與興興曰余常願也絹乃施衆云又高僧僧淵語聲如鐘供遵亦然皆聞數十里矣",
    "鈴": "鈴大者曰鐸又云舌也鐸者度也本軍中號令之限度也鑾卽鈴也",
    "鈴音演法": "正法念經云天諸鈴音常演說法聞者歡喜樂聽無倦淨土亦然隨欲樂聞生善者聖力所然矣",
    "鈴驅鳥雀": "報恩經云善友無目彈琴看園樹上懸鈴以繩垂下聞聲牽之",
    "鈴名希有": "正法念云夜摩天堂殿幢塔皆有金鈴聲演玅法名爲希有等",
    "鈴聲念佛": "異相云有夫妻二人妻事佛夫懶遂令安鈴門戶聞聲念佛夫死後入地獄聞夜叉杈擊鑊聲爲是鈴也乃稱佛名因斯免苦也",
    "以寶爲鈴": "上生經云時小梵王持天衆寶以爲寶鈴懸寶帳上",
    "成就梵聲": "大悲經云若爲成就一切梵音聲者當求一切願求寶鐸千重幽讚云三啟魚山最妙音一聲迴盡世人心朱樓雪霽韻初斂碧落風高寒夜深塵起春梁華滿席海生秋月鳥歸林重重有願皆相趣只恐勞生不自任",
    "圖澄辯鈴": "續高僧佛圖澄聞塔上鈴音言其凶吉事無不應又鉢囊比丘施塔鈴感梵音深遠令人樂聞等又胡皇后造塔高一千尺鈴如一碩許大甕矣",
    "鑾輅": "古今注云五輅衡上金雀者朱鳥也口銜鈴所謂和鑾禮記云衡前朱鳥鑾鳥也前有鑾故謂之鑾鈴鑾輿鑾駕鑾刀金鑾",
    "磬懸松下": "續高僧惠寶念經二百卷因往艾陵遇夜入山至一澗下見一松樹上懸其磬見一人曰我漢末時人又法苑云釋法獻神人告之磬繩欲斷見果如言玉磬者卽石磬也金磬卽金銅也",
    "無作歌詠": "正法念經云愚人不覺至甚爲狂難得出家勿作歌詠空無所獲虛妄而死失自利益若淨名云歌詠以法言以此爲音樂上生經所詠歌音演說十善非所遮也",
    "歌詠染淨": "本行經云有五失一自聞生染二他聞生染三以聲出沒四俗人毀訾五將來世人以爲恆式不合法律若是讚歎三寶非名染也",
    "歌因佛䭾": "佛馱經云有長者無子求佛得之因以名有兄見弟妻美遂引琴歌之曰煌煌生于野田過時不採卽遭棄捐弟妻不悅尋有歌報之卽出家",
    "歌樂供養": "百緣經云昔佛在世時舍衛城中有諸人各自莊嚴作唱伎樂見佛入城便作供養以此功德一百刧不墮惡趣佛與授記當爲辟支佛名曰妙聲",
    "鬼神歌哭": "譬喻經云佛與阿難到海邊行見五百餓鬼歌吟而行後見數百啼哭而行阿難問歌者曰何樂曰父母兄弟爲作福問哭者何憂曰我以殺生偷盜故卽受苦也",
    "吹出世曲": "法苑云有五比丘入滅盡定佛告文殊汝取角吹出世曲及起深定曲比丘聞樂音尋從定出也",
    "歌不誦經": "毘尼母經云一自生染二生他染心三諸天不樂四言音不正五語義不了何如誦經者",
    "似歌非真": "正理論云猶春鳥囀哢或似於歌秋蟲食木偶如於字",
    "因死發歌": "廣弘明十三云原壤母死騎棺而歌孔子助祭不譏子桑死子貢吊之四子相視而笑莊周妻死扣盆而歌之",
    "歌唄誦佛": "誦佛德也",
    "淮南小山": "古今注云淮南劉安服藥求仙遍禮方士與八公相攜俱去莫知所在小山之徒思戀不已乃作准南王歌也",
    "武溪深曲": "馬援南往作援門生受恩者晏寄善吹笛援作歌以和之名曰武溪深曲其曲曰滔滔武一何深鳥飛不渡獸不能臨嗟哉武溪多毒淫也",
    "薤露蒿里": "自田橫門人傷之遂爲悲歌言人命如薤上朝露易晞滅也亦謂人死也精魂歸於蒿里故有二章其一曰薤上朝露何易晞明朝更復露人死一去何時歸其二章曰蒿里誰家地聚斂魂魄無賢愚鬼伯一何相催促人命不得久踟躕至孝武帝時李延年乃分爲二章薤露送王公與富貴蒿里送大夫士庶使挽柩者歌之呼爲挽歌又長歌短歌言分人命有長短也",
    "陌上桑歌": "出秦氏子秦氏韓娥之類邯鄲人有女名羅敷出嫁千乘王仁仁後爲趙王家令羅敷出採桑陌上趙王登臺見而悅之因飲酒欲奪焉羅敷巧彈箏乃作陌上之歌以自明焉",
    "𣏌梁妻歌": "𣏌植戰死妻哭曰上則無父中則無夫下則無子生人之苦至矣乃抗聲長哭𣏌都城感之而頹遂投水而死𣏌梁妻名朝日其姉悲之貞操乃作歌名曰𣏌梁妻歌",
    "釣竿歌": "𣏌植字伯常避仇濱河而居爲漁父其妻思之每至河側伴釣魚歌後司馬相如作釣魚詩今傳爲曲焉",
    "董逃歌": "後漢遊童所作也後漢董卓作亂卒逃亡後惡之以爲歌樂府奏之以爲炯戒矣",
    "短簫鐃歌": "軍器也黃帝使岐伯祈作以建武威揚德風對敵勸戰士",
    "凱歌": "周禮王師大捷則令凱歌愷樂而歌也",
    "上留田曲": "琴之歌見上琴",
    "日重光月重輪": "羣臣爲漢明帝作歌明帝爲太子樂人作歌詩四章以贊太子之盛德其一曰日重光二曰月重輪三曰星重耀四曰海重潤漢末喪亂後二章亡矣舊說云天子之德光明如日規輪如月衆耀如星霑潤如海太子皆比德焉故曰重",
    "橫吹曲": "朝樂也張博望入西域傳得其法西京唯摩訶兜勒一曲李延年因之更作新聲二十八解乘輿以爲武樂也",
    "出塞樂": "和帝時漢將萬人得用之魏晉已來二十八解不復具存世世用之者鶴隴頭出塞折楊柳黃覃子赤之陽望行人十四曲耳",
    "麗娟歌舞": "洞冥云漢武帝宮人麗娟年十四玉膚柔軟吹氣芳蘭不欲朱纓拂之恐見痕也每欲歌李延年和之芝生殿唱迴風之曲庭中華皆飜落置麗娟於明離之帳恐垢汚其體帝以衣帶繫其袂閉於重幕恐隨風去娟以琥珀在衣袂不使人知乃言骨節自鳴與相爲神怪",
    "薛談學謳": "列子曰談學謳於秦青未窮青之技辭而歸謂盡也青弗止餞於郊撫節悲歌聲震林木嚮遏行雲談謝罪終身不敢言歸謂其友曰昔韓娥東之於齊匱粮過雍門鬻歌假食旣去餘響遶梁攦三日不絕過逆旅逆旅人辱之娥因曼聲哀哭一里老幼悲愁垂涕三日不食重歌之一里老幼喜躍抑舞不能禁止故至今雍人善謳哭效娥遺聲也",
    "身心苦樂": "過去因果經云形在苦者心則惱亂身在樂者心卽喜樂若看是苦樂二非道因也此爲五俱輪說疑佛受乳糜也破苦行執也",
    "舞動聲聞": "般若論云乾闥婆王皷琴迦葉等不能自制起舞",
    "百歲猶舞": "般若論云伎公百歲猶舞人或問曰何舞答曰我教子孫耳",
    "舞女變老": "百緣經有舞女端正解六十四能兼善問答見佛乃生嬌慢佛化爲老女人然後調伏受化女名蓮華矣",
    "佛呵伎主": "雜阿含云呵伎主曰作貪媱樂爲地獄因何爲戲他增彼貪媱伎主大慚悔過受化",
    "家人善舞": "續高僧智興選淨人二十令習其舞伎常供養佛天下稱最矣",
    "西域舞戲": "法苑引王玄策行傳顯慶四年至婆粟闍國王爲策設樂女戲五人傳弄三刀加至十又作繩伎騰虛着屣手弄三杖刀楯槍乃至截舌抽腸不可具述",
    "太子舞女": "百緣經云波羅奈國有太子名孫陀利入山學道獲神通緊那羅五女端正作舞欲惑太子不能動也",
    "因酒作舞": "法苑云世間貧窮者小人奴客婢使事蠻之人或因節會或於酒店聚會因酒而舞逸也又謝阿蠻新豐人楊妃見遇",
    "博弈無益": "勸王經云博弈大聚會懶惰習惡友飲酒從昏盪盡夜無羞恥此云名稱智者應遠離也",
    "碁無所益": "寶行經云圍碁等戲生貪嗔憂諂誑妄念惡口因故應恆遠離",
    "淨名往化": "淨名經云乃至博弈戲處輒以度人故義抄云碁是舜帝教愚子之方雙陸卽長囚人之智",
    "碁亦邪命": "俱舍云邪受外景虛延命虛棄光陰無裨來業",
    "碁亦不許": "五百問事經云碁亦犯墮罪弘明集云碁弈賢於慢遊講誦勝於戲謔此意不許也",
    "宋明虞原": "弘明集云宋明帝好碁廢政事虞原曰此舜帝教愚子非帝王之好",
    "內外顯形": "俱舍論云內爲有情頌云色者唯五根五境及無表十一種色法外謂色境論云色二或二十二卽顯形二十顯色十二青黃赤白影光明暗煙雲塵霧形色八種長短方圓高下正不正總名爲色是眼所見故論云卽說此眼境界",
    "無色有色": "十住斷結經云四無色界亦有細色唯佛阿難越智菩薩見有淚如雨也",
    "好道如色": "出曜經云好道如色無道不成又云色如芭蕉夢幻嚮",
    "能感玅色": "俱舍云得妙色好名衆愛柔軟身有隨時樂觸施衣食好",
    "玅色如華": "涅空浴經云佛弟難陀妙色",
    "目連呵欲": "禪祕要經云目連入道故二莊嚴欲壞目連與說偈云汝身乾骨立皮肉相纏裹不淨內充滿無一是好物韋囊盛屎尿九孔常流出如鬼無所宜何足以自貴",
    "火錐鑠眼": "增一經云寧以火燒鐵錐眼不以女色起亂想慾視之過也",
    "心多嫉妬": "正法念經云女人之性多嫉妬以是因緣女人死後多生餓鬼趣中雖有美言心如毒藥強加虛詐能惑世人又偈云女人最爲惡難與爲因緣恩愛一縛着牽人入死門",
    "女衰最重": "智度論云菩薩觀不淨女人如火刀雷電霹靂怨家毒虵之類猶不可暫近女人衰損善法不可近也",
    "爲患至極": "入楞嚴經云含笑作姿憍慢羞慚迴頭攝眼美言嗔姤行步妖穢以惑於人媱羅彌細人皆投之坐臥行立迴眄巧媚薄智愚人爲之心醉執劍向敵猶可勝女賊害人不可禁毒虵含毒亦可手捉也又老子云五色令人目盲貪媱好色則傷精失明矣",
    "聲有八種": "俱舍云爲有執受大種無執受大種情名非有情名此四皆有可意不可意二種故爲八種聲矣",
    "順有悅耳": "要集云違順之聲能生貪嗔乃至聲聞起舞山石低昂菩薩大乘聞聲分別便成破戒聲塵",
    "六時無聲": "要集云一禮佛二聽法三衆集四入乞食五大便六小便禮佛聽法亂他天神人神鬼嗔故生諸災故此六時宜止矣",
    "須護惡聲": "善戒經云須護惡聲如不護者得失意罪若他無惡加惡者或可呵得利者不可呵得利益者等也",
    "聲相八種": "賢愚經云一鳥聲其人受性不識恩分志不廉潔二如足鳥聲凶暴樂爲傷害少於慈順三破聲男作女聲女作男聲薄德貧寒下賤四雁聲性㑿了多情五皷聲言辭辨捷結識道理必爲國師六雷聲智惠深遠法化天下七金鈴聲巨富饒財必積金寶八梵聲福德彌高在家作轉輪聖王出家作佛故經云梵聲深遠令人樂聞佛也",
    "佛聲雄猛": "菩薩念佛三昧經云世尊梵王音閻浮提中最上第一師雄猛未曾減失迦陵頻伽愛順歡喜聖喜無漏甚深無爲無譏毀謗美妙普遍無有繫縛無有遺忘一切功德能以一音遍滿一切故淨名經云佛以一音演說法衆生隨類各得解皆謂世尊同其語又老子云好聽五音令人耳聾心不聽無聲之聲失於和氣",
    "聲有別報": "續高僧惠常者聲震如雷善法又道英大興善寺講堂十畝聲一震吼門窗皆動又曇實禪師聲震三十里皆別聲報",
    "四種鼻境": "俱舍云香有四種謂等香不等香分可意不可意成四",
    "口有異香": "般若論云阿輸伽王一日作八萬四千寶塔日請比丘入宮說法有一比丘年少端正口有異香王疑惑我宮人令視口中兼又漱口曰不然我從迦葉佛已來常有此香在口因讚三寶",
    "行香受食": "普起三昧經云文殊與諸菩薩受阿闍世王請文殊於離聞首佛處借鉢器其鉢自然空中而住有萬二千天女行諸香在諸菩薩掌中然後行食",
    "香能竭海": "有商主得珠被海龍王奪將商主乃誦咒加持香王塗足立海海將欲竭龍王怖而還珠",
    "香王能勝": "加持諸香塗身能勝餘敵那羅延諸國王佛降魔時皆塗香又以此香薰珠雨寶七日而止又曼䭾多王以香塗足願欲昇天真言力卽如意也王至天已自起惡心還墮於地其香用黑沉水安悉乾陀羅薰陸甲香等煎和誦真言加持等",
    "行香與之": "陀羅尼云令弟子等檀外立次第行香與之矣",
    "燒香有偈": "戒定慧解脫智見香遍滿十方常芬馥願此香煙亦如是迴作自他五種身等",
    "香音神主": "處胎經云香音神主閻浮提以香爲食衣被服飾皆悉香薰天",
    "香臭被呵": "般若論云有一比丘池邊嗅蓮華香池神曰汝何偷我香次有一人取華及藕狼藉而去比丘曰何不呵此人被毀華藕神曰汝善人此惡人不可怪也",
    "香骨希有": "莊嚴論云昔波斯匿王禮塔聞香怪未曾有佛曰昔有迦葉佛塔人盜香華與其媱女身遂生瘡求其醫師何方可差醫曰藥須栴檀塗之其病人求得自思曰本因盜華塔內今以華香塗塔懺悔其瘡尋愈後轉精勤出家成道身常有香今入滅骨猶香也",
    "齋設行香": "譬喻經云佛在天上爲母說法時有天子五衰相現佛令歸依三寶不作傍生爲長者子佛又令設齋行香施食等",
    "香從樹出": "釋迦方誌云南印土末低山白檀樹香又羯布羅樹松身異葉香如冰雪卽龍腦香此方廣州出樹名杦也",
    "香名牛頭": "異相云此香出離垢山或從出處以得名或從華狀以爲名塗人身火不能燒水不能溺有此神力矣",
    "齅得解脫": "華嚴經云雪山有香名阿盧郍若人嗅者心得解脫又羅刹界有香名海藏輪王出時有此香也若欲得昇空燒此香四衆皆住又云天皆有異香其名不同莊首淨藏陀婆奪意等",
    "大象龍鬬": "異相三云有香名大象葳因龍鬬方生若燒一几興其光明雲雨細上味如甘露七日七夜着人身及諸類皆金色能除衆病滋益物類不可思議",
    "讚佛生香": "要集云迦葉佛時有一法師說偈讚佛世世生天口常香潔後於迦葉法中爲大法師口出異香人所愛樂",
    "面像香艸": "感通云雍州渭南縣有面像山澗中有香在沙中生如艸根七佛像有天華香也",
    "行香止嫌": "三千威儀經云若女子行香與僧亦許座受立行懸放男行香與尼亦然意恐生染以小器物受許也",
    "神責盜香": "要集云有比丘池迦入定聞池中華香池神責之盜香令汝失定亦非我惜其香也",
    "有大威德": "華嚴經云大海中有香名牛頭旃檀若塗身時入火不燒履水不溺又有香名無能勝若有戰陳塗以蠡鼓軍敵自散聞聲和好",
    "香爲佛事": "淨名經云香積佛國以香爲佛事樓閣華園皆香或經行處皆香乃至鉢飯普薰毘耶食者乃七日消也",
    "香氣無盡": "大集經云如旃檀等香同處一篋薰物無盡香亦不咸如四無量又無熱池邊有香如芥許薰閻浮矣",
    "施香塗泥": "根本一切有部律云人施香泥泥於門傍能益眼故又大集經云有龍頭旃檀香又黑檀香又慈恩傳云三藏遷化數日忽有一人將旃檀末一裹索塗三藏身諸人皆止勵聲曰我依西國法况受聖旨人莫能遮遍體塗已重着其衣已前人亦失矣",
    "五分解脫": "俱舍云戒定慧解脫解脫知見名無漏香",
    "香薰十里": "博物誌云西國使私去乃着香如大豆許在宮門上聞長安四面十里經月乃歇也",
    "麝香藏蕤": "山海經云翠山之陰多麝本艸曰麝香味辛辟惡氣殺鬼神精怪生中臺山又孫氏瑞應圖葳蕤香者王禮備至則生一曰王者愛人命刑法中則此香生焉",
    "蘇合鷄舌": "續漢書云大秦國合諸香煎其汁謂之蘇合廣誌云蘇合出大秦國或云蘇合國國人採之笮其汁以爲香膏滓亦爲香又外國傳云五馬列出又云杜薄列云是艸華可食含口中去口氣又云是木華爲鷄舌香也",
    "雀頭薰陸": "江表傳魏帝遣使於吳求雀頭香薰陸香魏略曰大秦國出在南方艸狀如雀又云出大秦海邊大樹生於沙中盛夏時樹膠出沙上取爲香卽木膠爲薰陸旃檀木也或曰根也",
    "流黃青木": "廣誌云出崑崙國去扶南三千又云南海邊國青木香出交州又云出天竺不知形狀有乾根也",
    "甘松兜納": "甘松出涼州諸兜納香魏略曰秦國出又云西方矣",
    "艾納藿香": "廣誌云出都昆國",
    "楓香木蜜": "南方記云樹子如鴨卵爆乾可燒木蜜異物誌云香樹生千年出交州及西方味溫辛沉香樹心堅者入水沉不沉名棧麁白名槧其水沉者餘身爛也甲香廣誌云出南方范曄和香方曰甲煎香是也",
    "迷迭零陵": "魏略曰大秦出迷迭廣誌西海中出零陵南越誌曰零陵香土人謂燕艸芸香說文曰芸艸似苜蓿淮南云可續生也",
    "蘭香槐香": "易通卦驗冬至廣莫風至蘭始生說文云蘭香艸也本艸亦名水香服之不老槐香出蒙楚間",
    "兜末神香": "出兜渠國如大豆塗門香聞百里關中疫氣燒此香止漢武折王母至燒之十洲記天漢三年西國王令使獻靈膠吉光求神香返魂又生香逆風聞三十里又神香人死三日卽活香氣三月不歇帝令祕之一旦乃俄爾而失也",
    "驚精白": "十洲記云聚曰洲在西海中上多真仙靈館宮第北門外有大樹與楓木相似而芳香聞數百里名爲返魂樹扣樹有聲如牛響聞者振駭得其根心於玉釜煑取汁更微煎令九得自乾名曰驚精香或名人精或名卻死聞數百里死尸在地聞香活也",
    "園生樹香": "俱舍論云忉利天上歡喜園中有園生樹挺葉開華香氣氛馥順風薰滿百踰善那若無風時猶滿五十故頌云華香不能逆風薰根莖等香亦復爾善士功德香芬馥逆風流美滿諸方等",
    "神精香": "洞冥記云波祇國亦名波戍國獻神精香艸亦名荃蘼亦名春蕪一根百條其間如竹節柔其皮如絃可爲布所謂春布亦名春堅香密如紈冰也握一片滿室皆香婦人帶之彌加芬馥又荃蘼香屑一燒三月一絕又有沉光香祇精香明庭香金磾香塗魂香又涅槃云蚊蚋嫌綵畫之香不上也",
    "臭名不等": "俱舍云香中好惡不樂者名爲不等也",
    "鉢不可近": "五百比丘問事經云有一比丘畜一銅鉢平生珍愛人不可近旣因病死生在鬼趣尸未舉已集僧迴轉僧旣集已欲唱衣鉢令臭猶惜鉢故鬼以舌䑛不可近佛知令待燌殯後卽得集衆估唱",
    "臭穢可厭": "知度論云不淨觀其身屎尿臭穢如以革囊盛其不淨亦如畫瓶中貯不淨矣",
    "氣可衝天": "處胎經云光音天下觀閻浮臭氣上薰七千萬里不可近",
    "伊蘭如蕕": "異相云伊蘭臭樹人不可近如蕕艸",
    "塗香止臭": "知度論云以香油塗身者西域地多熱汗臭在身塗以香油身涼止臭",
    "臭穢世間": "長阿含云典尊大臣佐王有功腰懸七印諸人皆言常共梵天論法恐受虛名卽請梵天梵天爲說此偈欺誑懷嫉妬習慢增上慢貪欲嗔恚癡息姿藏於心此世間臭穢也",
    "住胎極臭": "百緣經云有長者妻懷妊便臭不可近生下一子臭穢滿身常食不淨長者問佛佛言因中曾爲寺主罵羅漢臭如塗糞穢感此報耳",
    "臭香之喻": "育王傳云佛告阿難近惡如捉臭艸近善如握蘭鮑肆蘭室又云三界中臭無過惡言萬種名香不如一句好理也",
    "房中臭穢": "四分律云比丘房中臭佛言應掃灑復臭應塗香泥復臭房四角懸香口中臭聽嚼揚枝五益風熱味眼明消食",
    "嫌香逐臭": "論云海內有嫌香之子江邊有逐臭之夫有一人自家屬大小隣里皆嫌其身臭近之聞皆病逐岸𮞏於江濱食魚菜而活時有一人慕其臭逐之不捨晝夜",
    "味有六種": "俱舍云苦醋鹹淡甘辛餘和合",
    "地味初生": "婆沙論云成劫之初有地味生猶如稀蜜其味甘美有人宿習稟性躭味嗅香取食爾時有情名初受叚食",
    "辛味不淨": "楞伽經云一切蔥韮蒜薤皆不可食障人障人間果何況生天又雜阿含云一木蔥二革蔥三蒜四興渠五蘭蔥",
    "味有蘇陀": "起世經云天上有蘇陀味其色如雪隨天福別下中上味修羅得以爲泥因興鬬戰等",
    "佛得昧殊": "般若論云佛得味中上味至於飯澱馬夌入佛口中皆變成上味福勝故矣",
    "五味口爽": "老子云五味令人口爽人嗜味也五者則口言失於道又云味無味深思遠慮道意又百味者合和數總也",
    "眼有五種": "涅槃經云肉眼得非通照見胎卵溼化色身起滅因緣天眼通非得見障外色照見諸天宮殿雨雲明暗五星二耀旋伏因緣慧眼常觀俗照見衆生慧性深淺三品輪迴託廕因緣法眼直緣空見衆生法身因緣等佛眼照用體還同見佛身無比放光普照諸法無障疑圓滿疑然法界",
    "其眼清淨": "法華經云得八百眼功德悉見三千界內外彌樓及以大海水乃至肉眼力如此也",
    "目如青蓮": "法華經云目如廣大青蓮葉又淨名經云目淨修廣如青蓮以西方青蓮華葉有大人目相左眼右目也",
    "再得雙目": "報恩經云善友太子與公主相誓爾得兩目也",
    "乞眼退之": "般若論云舍利弗修大乘行被婆羅門乞眼睛與之致地以脚踐踏嫌唾而去乃曰我初爲是珠不期膿血舍利弗曰大乘難也退求小理",
    "根能互用": "萬行經云佛能諸根互用及大菩薩及那律無目見色難陀龍無耳聽聲殑伽神女非鼻聞香驕梵波提異舌知味舜多神無身知觸迦葉意根明了知不因心念矣",
    "目瞬相斆": "百喻經云如何能可王意曰當斅隨王所爲王忽眼瞬便斅如之王曰卿病目耶非也以隨王故王大怒杖之如人隨佛權教破戒不悟",
    "眼挑望住": "百喻經云有通仙人有天眼見地中寶藏有王着寶願常得此人居之善也有愚臣曰挑仙人兩目卽不能去王遂挑之彼無所利如人愛名利壞他人道業也",
    "挑目王子": "育王傳云王子目美如俱羅鳥第二夫人之子第一夫人見而慕之王子掩耳不從夫人怒後王病夫人療愈王令乞願願權知國王子在外已領小國夫人令人詐宣王勑挑王子兩目王後知",
    "提婆鑿目": "本傳云西域有天神有靈金鑄玻璃爲目以惑衆故菩薩乃自鑿之神現乞目菩薩目施之等",
    "眼有多種": "華嚴經云五眼智光眼出生死眼無礙眼一切智眼耳鼻舌首腹各十",
    "眼見色分": "俱舍云有眼見師有識見師見曰非識若無根及病不見色也識見曰如人睡眠何不見色以無眼故經部曰根境識三和合見此正義",
    "眼病多種": "經音義云[目*系]眼大涉反一目曰[目*系]賜眼疾視也眇眼一目少也矘眼他莽反目無睛也𥈾眼一决反目深也睽眼苦攜反目不相聰睒眼式探反暫視也睉眼子戈反小目也睍眼下殄反暉眼胡本反目出貌眣眼徒結反目出也眅多眼匹姧反目多白也角睞眼目邪也皷眼目如皷皮也",
    "一眼之龜": "法華經云如一眼之龜值浮木孔值佛亦然如龜在海欲之於陸遇浮木孔難出矣",
    "眼轉不明": "百喻云如人目闇用畢鉢點轉不明也如求佛果習學小乘等",
    "眼相不具": "法華經云眼目角睞又無一目眇目座陋無威德者",
    "苦行深目": "本行經云菩薩六年苦行身貌極瘦眼如井底觀星光彩無減也",
    "視毒𣗼眼": "雜寶藏經云天受合毒藥殺佛風吹着天受目欲死佛曰我無怒於天受願彼愈也表佛無嫌卽愈佛說因中曾與天受同事一君亦被危害亦無惡意惡臣亡投他國造衆篋安毒在其中令人來進君欲自觀臣曰遠物不宜自觀君意定開之果失其目",
    "佛眼舍利": "西域記云佛眼在曷羅國有佛影窟佛眼睛大如奈光明清徹晈暎中外柔軟光明寶函封矣",
    "眼見近遠": "婆沙一百五十云後身菩薩肉眼見一由旬輪王見四俱盧舍餘輪王隨一而減主藏臣眼所見乃至鐵見半俱盧舍也又曇延目光外射又中有眼遠見父母和合又四法經云有四種眼一肉眼常行善業故二天眼神通不退三惠眼所聞不厭四法眼觀諸法得忍",
    "耳快意樂": "法華經云如野人聞說天子富貴但快其耳終不能學",
    "耳根清淨": "法華經云得千二百耳功德聞三千界內外一切聲",
    "耳有須曼": "智論云有比丘以耳上有須曼華以曾施佛塔當感耳上有華香滿一室出家證果猶名須曼",
    "耳截嚴首": "三度經云如人截其耳嚴首豈爲樂乎",
    "約聞十種": "華嚴經云一聞讚歎二毀譽三聞說二乘四聞菩提道五聞地獄六聞天人七聞說諸佛八聞說六度九聞說十方十聞說因果",
    "候攝一心": "淨名云所聞聲與響",
    "耳有二相": "俱舍云一勝義二浮塵爲能發識聽受名勝義如捲樺皮外莊嚴身名浮塵佛耳有輪埵相者見上老子有重輪赤松子耳過頂大耳國衣覆其身耳以蓋臥飛頭國人耳以爲翅又有傍生不聞聲亦有耳聞香者",
    "鼻高修直": "般若論云鼻相如鸚鵡觜如鑄金挺雙孔不現",
    "鼻根清淨": "法華經六云得八百鼻功德悉聞三千界若香若臭物等分別不錯",
    "鼻截爲好": "百喻云有人妻美鼻醜見他女鼻好以刀截之欲安婦鼻至家急喚其妻截而安之不着轉醜如見有得斅之",
    "鼻高不戲": "續高僧攴謙目深鼻高常被羣公之戲謙曰鼻是面之山目是面之泉山不高無以靈泉不深無以清",
    "鼻施無盡": "要集云菩薩施鼻取一生二取二生四倍倍生矣",
    "廣長舌相": "優婆塞戒經云佛因中能離兩舌得舌覆面門相及遍大千食得上味",
    "舌相清淨": "法華經云得千二百舌功德若好若醜若美不美悉成上味言辭悅衆",
    "斷舌非悔": "天親爲謗大乘欲斷其舌兄無着曰斷舌非悔又造大乘論補其過",
    "五舌重出": "西域云無垢有論師附衆賢塔毀大乘欲滅世親論之名於是熱血流涌五舌重出裁書悔過",
    "刮舌五緣": "五分律云一不過二血出卽止三不得大振四棄揚枝不得當人前五屏處刮",
    "舌不可燃": "高僧傳云什公遷化時曰我所傳聖教不謬願舌不灰果然身碎其舌如故矣",
    "脣舌齊動": "法苑云齊武陵世晉陽人因掘地見髏骨有舌脣鮮紅如生以事奏帝集沙門問之曰誦法華經也遂令集衆誦經脣舌俱動勑令起塔重葬又法華經云脣舌牙齒悉皆嚴好又云舌不乾黑短舌相至梵天又云遍覆三千大千世界不妄語報又齊州人頭山湛法師舌根不壞又常擬子因張其口老子曰將非謂齒剛而折舌柔而存常子曰盡矣",
    "拔舌之報": "地藏經云若破僧大妄語及語四過人拔舌地獄舌出以鐵牛耕之吞熱鐵丸",
    "舌根自落": "婆沙論云有人駈牛欲賣路逼飢渴曰此牛非己用以鹽塗舌截取煑食尋嗽口舌根自落",
    "斷舌示人": "晉永嘉中有天竺人來渡江南有其術斷舌示人或布絹斷已如故",
    "口作牛呞": "萬行經云驕梵波提云我因口業輕弄沙門世世常有口業作牛呞故佛恐人見生謗令持數珠在三十三天上",
    "口無諸患": "法華經六云齒不疎黃黑脣不厚褰缺口氣無嗅穢優鉢華之香常從其口出",
    "口出猛火": "報恩經云禍從口生甚於猛火火燒一世曰不及多口火燒無數世鑿身之斧滅身之禍",
    "口吐寶珠": "陀羅尼云馬頭大士如其一面口吐寶珠頂有化佛加持得珠者壽十四千歲及作輪王",
    "口有聲失": "智論云舍利目連將五百徒到祗園精舍新舊問訊高大喧聲佛聞駈之令別安居是爲小聖口失矣",
    "口不吹燈": "僧祇云止燈不以口吹用扇止之恐口毒損食燈蟲命十誦云佛言以水着口中三迴轉是名淨口法又莊子云膠離珠之目鎖楊墨之口禍福之門榮辱之本",
    "脣有毀譽": "律云好赤脣齊整脣石榴華脣如頻婆果紫貝朱丹若醜　麁猪井腋脅乳缺緊瘡等褰故法華經云醜脣平鼻又脣舌牙齒悉皆嚴好不厚不大不褰缺等",
    "齒牙上黑": "西域記云人物王臣服翫良賤皆異華鬘寶冠以爲首飾釗環瓔珞人多途跣齒牙上黑又法華經云齒白齊密猶如珂雪又齒不疎黃黑亦不缺落又諸牙齒都一片無縫齊如雪齒",
    "佛齒四十": "優婆塞戒經云如來口四十齒齊平如玉爲因中離口四過故佛牙長一寸三分矣",
    "觀身不淨": "智論云一切死尸中此身不淨九孔流諸穢偈云審諦觀此身終必歸死處難御無返覆背恩如小兒等",
    "幻毒不堅": "處胎經云是多貪如鳥無足如虵懷毒如夢幻泡影如露亦如電如香城不堅",
    "身聚諸物": "僧伽吒經四云身者無量筯脈相纏八萬四千毛及八萬四千戶蟲住之人將命終蟲遂鬬𥪰身受諸苦蟲死命終",
    "身根清淨": "法華經六云得八百身功德如淨琉璃中現真金像三千世界所有悉於身中現應以隨類普內身等",
    "身假諸觀": "淨名經云是身無強無力如聚沫芭蕉電陽焰乃至是身不實四大爲家",
    "身有節分": "大威德經云身有千節分若觸時能令有情失目致死",
    "身有四德": "瑜伽云一堅德能住百年若身將御或過於此二勢力德能生樂及現淨妙三轉變德牽引修持受用棄捨四可樂德爲依彼處種種着染衣又云身不可得此身有色麁滓所成四大所造父母不淨和合所生飲食所資覆蔽沐浴終歸壞滅無所得故",
    "其身可厭": "淨名經云是身爲空離我我所無知如艸木瓦礫無作風力所轉不淨穢惡充滿皆有是身字略也又梵剛經云一切地水火風是我身體也",
    "身大居海": "中阿含云海中有大身衆生魚龍修羅等有百由旬二三乃至由旬或骨聚成山眼如日月矣",
    "身諸毛孔": "道地經云九十九萬毛孔髮毛眼頰舌喉心肝脾腎腸血軟者從母堅者從父爪骨齒髓腦節脈也",
    "身愛自陳": "育王經云有比丘出家貪愛自身不得解脫遂欲歸家夜宿一廟中見一鬼將死尸來後一鬼空來二鬼𥪰尸引比丘爲證比丘曰我實語也死妄語也死乍可實語曰前者將來汝自空手後鬼怒將比丘手足皆食盡前鬼愍之以死人手足續之如故比丘悟道我身假合不實也",
    "形不可露": "譬喻云有比丘山中夜行衣脫急取着山神曰何忙哉山中無人比丘曰上有日月下有神祇形不露失儀也",
    "三身隨類": "俱舍云身三種有隨類變易也",
    "肥大不利": "別譯阿含云波斯匿王身肥大佛爲說偈云夫人自憶念飲食應知量輕便惱苦少消化獲命長",
    "身不可護": "淨名經云是身速朽之法不可信也爲苦爲惱衆病所集明智者所不護當樂佛身諸惡已斷衆善普會金剛之體",
    "肥有五緣": "法句經云一數食二喜眠三嬌四無愁五無事又智養神愚養身瘦有四緣十二因緣經云一少食二憂三愁四病又大集云佛身無滓穢垢汙衣亦不染離塵垢故",
    "自殺不許": "律云因佛說無常觀比丘厭身互相自殺未死方便罪捨命已無罪不同大乘菩薩利益他故",
    "惠紹焚身": "高僧傳宋師川招提寺惠紹法師小兒時母與魚肉食便吐後出家密行設大會告別焚身現相矣",
    "僧瑜藥王": "盧山僧瑜姓周厭其死生慕喜見高僧行乃積薪焚身當於其處感雙桐生",
    "韋提自焚": "因果經云有婆羅門女孤獨無人而有家業名曰韋提被諸婆羅門惑誑欲分彼財謂女曰汝今孤獨蓋猶罪業如能施婆羅門乳牛百頭兼自燒身其罪卽滅韋提依言佛知爲說因果化今出家尋得果證",
    "喜見爲法": "法華經云喜見菩薩樂習苦行身纏白㲲灌諸香油爲法供養千二百歲燒身供淨明德佛也",
    "韋提希厭": "未曾有經云韋提希夫人有苦蓋因於身乃厭之欲自焚佛知謂曰如牛厭車欲壞之此車壞已復有餘車無能免也因惡心造惡修善其罪卽滅長者受化也",
    "復想燒身": "中阿含三十云有復想尊者山中入滅盡定諸人見活名爲復想也",
    "化火焚身": "舍利弗經云諸聖捨有餘依身入滅時皆化火燒身又宋時僧絕粒焚身又道度禪師梁普通年捨身飼虎戒行淳直善摩訶衍",
    "捨身隨佛": "念佛三昧經云師子王子見寶宥佛入滅積赤旃檀焚佛時王子自云佛旣入滅我何活爲捨此毒身投火而死廣發弘願矣",
    "賣身猶施": "投身施虎經云旃檀太子好行布施因出城看見貧人衆多所有盡施乃求王藏王曰攴國不虞不可私用太子逃出自賣其身得錢布施貧人等",
    "自賣身肉": "涅槃經云佛因遇古釋迦佛賣身肉日供三兩得錢供佛又夫妻賣身得富見上",
    "身喻無常": "大薩遮尼乾子經云大王當知一切世間無可得保住少時間如焰響等勿視現在當畏來世也",
    "易麁令細": "智論云菩薩自在入變易生死易麁身爲細質捨短壽爲長年",
    "換身金色": "陀羅尼云若能誦咒有靈得修羅仙女等與甘露食舊自皮肉退落別生新者如紫金色",
    "身亦可隱": "一字王咒云用安善那青蓮華青木香等以咒加持能隱身也安樂在眼也",
    "龍樹隱身": "本傳云三人同學隱身入王宮",
    "身車舍生": "西昇經云身者我未生時有何生以有也身乃神及主車舍主人安靜神卽居之主人躁動神卽去矣",
    "後其身": "老子曰先人而後己外其身而身存薄己厚人百姓愛神明祐又吾有大患爲吾有身使吾無身吾有何患又云愛身以爲天下者乃可以託於天下君能不以己爲身在萬民之上保也",
    "心意識一": "俱舍云心意識體一集起名心思量爲意了別名識又云過去名意現在名識未來名心又集起名心也",
    "是人意淨": "法華云得妙意千二百意功德是人意清淨明利無濁穢以此妙意根智上中下法意趣差別矣",
    "意趣多種": "雜集論云一平等意趣如言勝觀諸佛法身平等二別義意趣如言一切皆無常三別時意趣如言皆以成佛四意樂意趣如稱讚毀譽等",
    "心有十五": "持地經云無上戒上心惠心真實神力安樂解脫堅固不虛不淨清淨快淨調伏俱生皆有心字略也",
    "十二二十心": "俱舍云有十二二十心爲善不善定散無記有覆無漏三界三世如是學心無學心通心俗心二心字通上",
    "罪福有殊": "罵意經云且如殺生害千頭義殺一蠅命然無殊意有輕重乃至殺千傍生不殺一人若造千寺不如活一命盡人活十方人不如守意一日福多矣",
    "其心難御": "俱舍云心猿意馬又尤難鈎制或隨意轉其心㡞謹敬也",
    "上心佛有": "善見律七云上學心八心上心過一切世間心唯佛出世乃有此心",
    "心或發狂": "俱舍云因四大不平或極憂苦如喪六子此因中造坑穽毒藥惱害有情所感爲因又善見二狂者非時怖畏打縛手脚心返五藏等致狂也",
    "六根殊勝": "大婆沙十三云菩薩六根殊勝眼見百光耳聞百聲鼻了百香舌能掌百味身覺百觸意緣多法若減若增菩薩悉知",
    "一以閉之": "三惠經云一何能知萬事曰一者無意無念萬事自畢有意有念萬事皆失問人語時意先聲曰意先生以意覺聲非聲覺意也",
    "頭目手臂": "萬行經云觀音隨類化現或頭目手臂一二三四乃至百化八萬四千",
    "捨頭用施": "報恩經云大明王布施無恡隣國怨王令婆羅門來乞頭大臣各與七寶換不肯王施之見上",
    "頭不能集": "普達經云有王遇道人下車禮拜臣曰人首爲貴況爲王也王將六畜頭與人頭賣之唯人頭不集王曰我求無見頂",
    "頂生王": "俱舍云頂生王在漫太多王頂皰而生因爲名矣",
    "五頂相異": "俱舍云米齋仙人悟六句法欲入涅槃爲嗟所悟未有傳人欲求弟子須具七德五頂具之頭有五施隆起如岳矣",
    "頭面俱赤": "阿含解十二因緣云有曰緣云有四緣故頭面赤一近火二因酒三怖畏四極嗔怒慚恥",
    "慈氏頂相": "上生經云頂上肉髻髮紺琉璃色釋迦毘楞伽摩尼百千萬億甄叔迦寶以嚴天冠也",
    "首如猪象": "俱舍云頻那夜迦此云障礙神頭如猪一如象菩薩伏之又須達云有千頭魚千頭龍等又鹿頭大仙牛頭馬頭牛蹄獄卒馬頭羅刹又諸餓鬼頭上火然頭髮蓬亂又四分律云不與諸異類人受戒出家等",
    "喜見菩薩": "法華經云菩薩爲供養日月淨明德佛塔然百福莊嚴兩臂七萬二千歲一切衆生見其無臂悲感懊惱喜見我今求佛若實不虛令我兩臂還復如故尋卽如故矣",
    "安隱亦爾": "月燈三昧經云安隱德菩薩爲供養佛塔衣纏臂以油塗之作燈燃臂求佛濟諸黑暗",
    "斷臂以脚": "本行經云昔有王入山遊獵迷路失道見辟支佛問之佛臂患瘡痛不能舉以脚指路王謂慢令斷臂也",
    "牽臂丈餘": "三惠經云有道人在定弟子呼食不覺因前牽之臂長丈餘弟子大恐禪覺臂痛問弟子具白師曰在定柔軟如在母胎綿後勿復耳",
    "斷臂得道": "本行一云師質長者捨家入山修道其妻思之不捨晝夜弟續親嫂見常不樂令人入山殺兄令將臂爲驗兄見殺者曰先斷臂去候我見佛佛爲說其苦因而乃悟道證果",
    "佛臂柔軟": "般若云佛臂柔軟如象王鼻又道安臂如肉環皮下上下來往時人呼寶印手菩薩傅大士然臂賓頭盧申臂取鉢又二祖與琳被賊斷臂寶林傳云自截求真",
    "王慈愍手": "隨求云摩伽國有王名慈愍手以初生時手出寶珠手捉母乳自然金色以願福力故",
    "手指纖長": "優婆夷戒經云佛手纖長以因中不殺施無畏行四攝得柔軟過膝有紐縵如兜羅綿等",
    "手有網縵": "智論曰罽賓國彌帝隸菩薩初生手網縵父爲不祥以刀割之如故重有三十二相中佛具足圓明手足俱有網縵阿難天受三十相也輪王具而不正不圓明",
    "羅漢授手": "泥洹經云佛將入滅命羅漢十萬比丘受手又將左手伸向阿難羅云及又將阿難羅云手授與他方化佛表囑累故",
    "手有十種": "華嚴經云一深信二布施三問訊四供佛五多聞六善巧七令超三界置於彼岸八不恡正法九善用衆無十恆持智寶手字通上也",
    "手掌須彌": "不空云大三昧名手掌須彌大悲千手應有情心又手出金錢又淨名經云有常舉手菩薩常下手菩薩等",
    "掌中如鏡": "童子問經云若欲看吉凶事以此礦水淨其手後以香油塗掌以咒咒之如鏡中見矣",
    "澄牛如鏡": "高僧佛圖澄石勒與劉曜相持問澄吉凶以胡麻油塗掌見千里事如鏡中擒劉曜來",
    "掌擎大衆": "淨名經云居士擎大衆在掌歸詣菴園到已着地及三萬二千師子座等又云不起於座右手斷取無動如來佛國鐵囲大海如持華鬘應見一切令無往來想也",
    "手不摶攊": "律云比丘不得以手摶比丘及擊攊小兒以因惱小兒以手擊一乃至致死或請知事因中矣",
    "善現空相": "大般若云善現乞食至一里近事女舍曰申手善現乃申手女曰此是羅漢手耶曰羅漢如幻手尋不現女發信心卽得初果又俱舍云以正法手拔衆生苦出生死塗又四法經云手有四一戒二聞三惠四信等",
    "指月認指": "大佛頂經云如人以手指月認指爲月豈唯不識月輪兼亦迷於指體",
    "指出其燈": "百緣經曰有長者生一子指有光明因名燈指以前生曾挑佛前燈也",
    "指瘡口吮": "鼻奈耶云闍王囚父欲殺母曰父於王有恩以王小時指上患瘡父爲王口咒痛息得睡王父咽膿恐驚其子又指爪不得長二穀以搔瘡故",
    "指甲畫佛": "法華經云乃至童子指畫作佛像具足大悲皆以成佛道矣",
    "足不至地": "智論云佛足行時去地四指而現印文不在空者人疑難親附在地者與常人同傷物命故及汚其足等去地四指",
    "足現金棺": "律云迦葉禮佛佛已滅至棺邊佛現雙足仍有黑點迦葉怪問阿難曰佛入滅已有老母悲淚所汚以偈讚佛已足乃不現也",
    "足披子折": "百喻經云有師患腳令二弟子按摩二子相憎一不在小出折彼所按彼來復折餘者如三乘弟子相非破",
    "足指按地": "淨名經云佛以足指按地卽時三千大千世界若干百千珍寶嚴飾等",
    "以肉施僧": "日月經云太子明月爲比丘患須人血肉太子割股施之病愈瘡差佛之因地檀施如此求佛果也",
    "女子施肉": "律云有比丘病須藥用肉至善信家其妻令買值齋曰無女人遂自割股菜子油洗食之病愈夫至怪妻不起夫責比丘比丘入慈定令妻之瘡尋愈如故夫妻發心皆悟道果也",
    "割股得聖": "譬喻經云有三比丘天常讚歎也有一比丘三年常得多苦修行二足流血一比丘三年不睡睡卽㓨股或割得果證一比丘懸嶮處坐魔化不嬈而亦證果",
    "割肉化人": "異相云惠燈王常行十善天化作一人來白王曰我得王血肉食乃能止食乃能行也王遂割肉與血天帝卻復本身瘡亦尋愈",
    "眉長覆面": "雜阿含曰無憂王集諸聖衆問佛如何賓頭羅漢以手舉眉語王曰佛如金山巍巍堂堂難可名也",
    "眉間毫相": "觀佛三昧經云外現十楞內有空相舒遍十方圓捲如秋滿月矣",
    "眉分紺綵": "三昧云佛眉初月相修緻紺色可觀也",
    "慈氏天相": "上生經云彌勒眉間有白毫相光流出衆光作百寶色",
    "難眉何留": "古今佛道論云道士李崇難云僧何以剃除鬚髮不剃眉也惠立論師曰道士角髮毛何不角鬚等是也",
    "眉目不餝": "律云比丘尼不許餝眉目佛曾化爲尼畫眉警欲罷道僧也又梁冀妻改警翠眉爲愁眉又魏王宮人好畫長眉令作娥眉警鶴髻也",
    "日長幾分": "五校計經云沙門鬚髮日長幾分曰不知佛言不知如何校計八百諸行",
    "髮爪塔記": "十誦經云佛遊諸國須達思佛令使遠請佛與髮爪令起塔供養",
    "髮紺青色": "般若論佛髮紺青一孔一毛紺美螺文不斷不白申之卽長放之卽卷現萬字相",
    "髮沐常淨": "釋迦方誌云王玄策往西土見一池本無熱爲源病者水浴皆愈玄策沐髮五年潤淨不可思議也",
    "王敬布髮": "智論云有老比丘常持法華王解髻令踏臣曰比丘無德王遂至比丘所見金色人騎象在側王深敬信知臣佞諂",
    "髮長七尺": "異相云有小兒佛前供養發願欲會飛禽諸類之語如願後見燕子語小兒笑傍人曰何笑曰燕子言我有龍女髮長七尺在巢窠中人不信取之如言",
    "無髮醫患": "百喻云有患頭無髮者詣醫師所求藥醫亦自患又曰我能治也人曰汝何先不自治如人求長生術於死者",
    "白髮天使": "大威德經云有大輪王髮白令治髮師鑷之在手曰此天使也佛言一切有情皆如此也髮有四因白一火多二憂多三病多四血敗令白矣",
    "頭白不知": "中阿含云輪王壽命無籌可及然有老相無常來報勑治髮師我有白髮以金鑷鑷來與我後有白髮生鑷以上王王說偈曰我頭生白髮壽命轉衰滅天使已來至我今學道行入山也",
    "一莖十億": "本行云摩納布髮供養定光佛後剃髮出家十億諸天方得一莖起塔供養等",
    "佛不剃髮": "婆沙問佛剃髮否曰不剃常如剃後七日剃又大集經曰髮長不知日幾分如入戒無罪",
    "剃除煩惱": "出曜經愚者愛鬚髮所以剃者除其結使愚人執迷長養其髮以爲文飾過去諸佛之法各各相授除鬚髮法眼齊整自古有之非適今也",
    "髮白老相": "大婆沙四十九云髮白唯人三州及鬼傍生有餘無是諸衆同分將欲盡相又三惠經云種頭早白因也又羊生稊細毛爲種也又髮有女名妙髮髮長美好截以供加多演那現世獲報爲皇后髮有人曾着千金又云髮不許長橫二指量俗譏嫌故出文殊問經一也",
    "毛皆右旋": "相好經云佛告阿難佛有三十二相身毛上靡右旋一孔一毛而復香美亦不折落光彩分明也",
    "毛爭不答": "百喻經云有二小兒水中得一毛曰仙人髮一曰熊尾來問仙人仙人嚼麻子在手問曰此似鸚鵡屎如人問同答異也",
    "足下生毛": "異相云手籠那初生足下有毛金色長尺餘足不曾履地王欲見之先來見佛佛教坐卽申足王見喜後出家成聖",
    "毛乞不來": "律云有一比丘在林中住恆被飛鳥衆多鳴喚坐禪不得白佛佛令若來各乞一毛旣頻飛鳥自止不來也",
    "除隱非許": "律云不得去隱處毛生過",
    "針毛臭毛": "目連問餓鬼經云有鬼身毛如針自㓨其身食膿血或有身毛臭薰爛身已食自膿血",
    "毛似空青": "善見律十七云億耳足下有毛色似空青以因施辟支羊皮拭足故感此報",
    "毛鬢自黑": "洞冥記云元鼎中郅支國貢馬肝石百升常以水銀養之內玉櫃中金泥封其上國人長四尺唯餌此石半青半白如馬肝末以爲丸服之彌年不飢渴也以拂白髮皆黑公鄉諸曰不用作方伯唯求馬肝石此石醋列不合丹砂不可近髮又婦人作盤桓髻墮馬倭髻盤龍蟬鬢望之縹緲如蟬翼矣",
    "龍皮之寶": "正法念經云輪王小七寶中有皮寶是海中龍皮也長十由旬水火不能及隨王車多少悉能覆之夫妻不雜各不相見能蔽風雨",
    "皮毛不許": "律云不許受用皮毛臥具因比丘求他犢皮致母牛哮吼入寺俗士議嫌佛知制戒",
    "革履用金": "律云六羣比丘着金革履或着單五色等革履爲俗人呵佛知不聽着",
    "皮囊泛海": "律云持戒者如用囊泛海有夜叉來乞少亦不可與他如小戒不可破",
    "象皮反披": "俱舍云天在究竟上名大自在三目八臂殺象取皮塗血反披可畏像",
    "剝皮地獄": "地藏經云或有地獄一向剝皮又云皮旣不存毛將安附又以皮爲紙",
    "皮亦有勢": "有部百一羯磨八云六衆比丘着師子皮履入王軍營令象馬皆驚駭白佛佛知制戒不聽着師子象虎等皮以有威勢及筋不應將用爲絃線等",
    "骨如山積": "七處觀經云如人一劫死生骨如不腐者與山齊平矣",
    "白骨觀門": "俱舍云且辨觀骨鏁廣至海復略計心在眉間等",
    "踝骨不現": "三十二相經云佛雙足踝骨不現齊平也",
    "骨如葵子": "感通云劉薩訶觀音化身奄化著遺骨如葵子靈異在傳見上矣",
    "骨山自見": "毬多傳云一比丘不得道將至海邊見一大骨山問師曰何曰此汝前身曾爲魚也比丘聞已悟道",
    "髏骨無縫": "高僧明瞻有戒行奇特七十終貞觀二年十月二十七日遷化焚時見髏骨圓全頂上紫色無縫",
    "身骨各異": "俱舍云佛身骨堅猶若金剛其骨似龍盤結獨角鉤鏁輪王相鉤亦不等也",
    "胎骨始生": "婆沙二十一云胎內有情七日後生骨各異兩骨在頭三十二骨在口七骨在頸兩骨在脾兩骨着肘四骨着臂十二骨着胸十八骨着背兩骨着腕四骨着膝四骨着股十骨在足凡有三百餘骨",
    "父母各異": "婆沙云小兒有二分一從母髮毛頰眼舌喉心血肝脾腎腹軟者自母堅者從父爪齒骨髓腦筯脈骨三百二十毛孔九萬九千筯脈各五百蟲有八萬戶也",
    "佛頂骨異": "西域記云佛頂骨周一尺二寸髮孔分明其色黃白盛以寶函在窣堵波欲知善惡相者以香泥印之其文各異三藏印來",
    "身骨作聲": "四分律云目連聞空過有情身骨作聲天耳也又正理云髑髏能語曾假問於莊周白骨還生豈虛談於徐甲又老子以強骨弱力李叟之至談實髓愛精仙家之奧典又云愛精熏髓滿骨堅身又列子云生卽各異死乃白無殊骨一色也",
    "以血灑地": "智論云曇無竭菩薩欲聽般若無水灑地爲魔變也以自身血洒之令塵不起重法也",
    "用施夜叉": "賢愚經七云慈力王行十善鬼神無食以人持戒時五夜叉來見王王以身血施令飽滿若我當來成佛令汝得法食先度卽五俱倫也",
    "得血塗身": "不空云誦咒者加持地神現示藥精得血塗身成金剛體得大神通也",
    "以血書之": "異相云雪山童子得半偈爲益未聞山中無筆墨以指血書壁後捨身等",
    "以血洒施": "彌勒所問經云昔有太子端正無比見病比丘問須何藥可治曰須王子血下藥至病愈也王子卽出血與之大海水亦可斗量施血無量施髓亦爾耳",
    "艸木猶赤": "西域記云須達努太子施兒女與婆羅門路上草木兒女血染至今猶赤也",
    "以血爲酒": "洛陽寺記云漢孝昌時有虎賁洛子淵戍於彭城樊元寶得假歸附書令至洛南元寶至見一老翁收書命入見屋宇華麗坐設酒食見一婢抱一死子而過以血爲洒神人也出無宅宇也",
    "脈有十三": "正法念經云命流脈隨順脈水脈汙脈尿脈𡱁眼脈肉脈脂脈骨脈髓精腳又有一千二百脈一一脈中生風於中生蟲如秋毫智度論云食入腹已散入百脈又婆沙云在胎中二十五七日生七千脈",
    "四百四脈": "禪祕要經云行者入定時欲覺起貪媱風動四百四脈",
    "淚下如雨": "大般若及泥洹經云佛見廣嚴城曰此最後見也空中細雨無雲而下佛曰此非雨也諸天之淚預知佛將入滅",
    "龍女下淚": "不空云持此真言母心咒者加持輪索安龍女首而卽淚下取之爲藥也",
    "涕淚悲泣": "俱舍云若人已種順解脫分善聞說涅槃有得生死有失毛豎悲泣如得雨場中有牙莖等生有種也",
    "淚下成泥": "南海寄歸傳云婆羅林測淚下成泥哭者身邊血如華樹也",
    "菩薩淚多": "大集經云菩薩見諸有情受苦來乞淚下如或有物無物皆然積劫如此淚計如海水多少",
    "以淚洗目": "王玄策西域行傳云俱羅王子失目王令將子至窶沙羅漢所請醫卽集衆各以其王器說無常苦空十二因緣之法人皆淚落令在器中都集令王子洗目如故聖力難測卽爲起塔至今在焉",
    "還得哭否": "五百問事經云比丘師長父母死還得哭否不得唯小泣而已",
    "景公雪涕": "列子曰景公遊於牛山北臨其國見其盛美流涕孔梁丘據皆泣曰臣粗食惡衣尚不忍於捨猶不欲死况今君乎晏子笑王問以生死常理答曰見不仁君諂諛臣臣所以笑君漸舉觸不恥命觴自罰而謝也",
    "汗流淹地": "智度云有外道曰聞我難者無不汗流淹地佛謂之論外道汗自流下佛言汝視我有汗否慚而伏之王吳之揮汗如雨未足云多",
    "吐有五種": "正法念經云一風二脹三唾四雜五蠅如是種令吐也",
    "吐不可食": "異相云有比丘性急不能得道無相好佛令食乳糜令吐吐已令食曰不淨也日諸法皆耳悟道矣",
    "吐不可止": "俱舍云舌勝義根上腦中有物若流下時令人吐也",
    "食吐有鬼": "孔雀王經云食吐者有主人吐鬼等",
    "食吐令出": "根本律云有長者設食三等上蘇中油下淬佛曰此不淨食上座令合平等行舍利子攝鉢以手抉食令吐佛因是制戒令平等行食矣",
    "失義令吐": "高僧傳羅什謂惠叡曰西方辭體商略同異云天竺國俗甚重文製其官商體韻以入絃爲妙凡覲國王必有贊德見佛之儀以歌歎爲貴經中偈頌皆其類也但改梵爲秦失其藻蔚雖得大意殊隔文體有似嚼飯與人非徒失味兼令嘔噦",
    "唾出踏口": "百喻經云有長者多諸侍從唾卽以腳踏之貴取其情有愚者曰在地爲先我聞未出口先踏得罪如不知時",
    "食唾之愚": "智論云天受化爲小兒在闍王膝上王鳴其口以唾口中爲名利故食王之唾愚癡之極佛與聖衆呼癡",
    "唾不再飲": "中廕經本號釋迦文今稱妙覺如人唾地上智者不再食也",
    "唾有其蟲": "正法念經云有食吐蟲其舌不安令人吐味嘔吐多唾",
    "唾人汚己": "四十二章經云惡人害賢猶仰面唾天下還汚己逆風以土坌人亦復如是也",
    "比之小果": "俱舍云世友顧聖衆曰我見羅漢視之如唾若欲證者如今縷未至地願我便證乃至虛空接位大士方朔佛果次補彌勒等",
    "唾人迦葉": "四分律云阿難有年少弟子五百欲罷道迦葉曰少年不修道偷蘭難陀尼而唾迦葉白佛佛責不應也",
    "唾亦有儀": "摩得勒伽律云唾不得作聲不在上座師長尊像淨地各不可忍起避嫌疑",
    "糞施比丘": "鬼問目連經云我常在廁中臭不可近何也目連曰汝曾將食與比丘以糞在下上以食覆所感如是也",
    "塵坌其身": "法華經云糞土塵坌右手執持除糞之器",
    "飡糞如狗": "俱舍云外道持狗戒食糞臥地也",
    "糞從口出": "秧目太子父王病糞從口出夫人取同病者開腹見蟲與藥不死後與蔥食死王食蔥病愈也又有鬼食大便也",
    "生兒食糞": "百緣經云毘舍離城有長者名遮羅其婦懷妊臭不可近食糞因中罵羅漢也",
    "象出金糞": "賢愚經云有一長者生兒有金象隨生與兒俱長其象大小便皆是黃金問佛佛言曾塑畫菩薩降生白象也",
    "尸糞地獄": "正理云俱舍謂煻煨尸糞鋒刃列河增也",
    "五千之道": "張陵注云道可道朝食美也非常道暮成屎謂人根吐溺也陵美此術子孫世傳三代行之",
    "糞爲靈薪": "上清經云馬糞爲靈薪名紫同炭死鼠爲玉瑾也道門異呼也",
    "糞汚青艸": "四分律云吐羅尼爲有少年在寺遊翫藉草張筵喧呼永日去後尼以糞汚草恐擬後來果然還至糞汚衣已白佛佛言不得汚青草等",
    "異相令知": "要集云有比丘至小便處不彈指淺際鬼面令鬼大嗔欲殺比丘以持戒故止佛知制戒",
    "便利遣人": "金藏經一云有尸提至貧與人擔糞自活瓶破汚身正遇佛佛見化之得道波斯匿王聞之不喜自來問佛石上有僧補納令白佛石上便沒如水王見問佛是何聖佛云擔糞人也王慚云何因擔糞云困中曾爲知事比丘因少有疾房中便利令弟子送之緣弟子已是初果聖人所以感爲擔糞人今業滿因圓吾度得道",
    "尿糞汚人": "根本律云土羅尼以不淨隔牆擲過時有大臣騎王象過被王罰之值糞滿頭尋王又賜官以爲大吉與尼衣服吐羅後與尼相罵汝不如我糞尿佛知制戒也",
    "應置其處": "律云隨在處隱密處置瓮桶埋之蓋頭不得令惡氣薰佛僧像也",
    "小便在鉢": "賢愚經云賢劫中有長者種甘蔗爲業有辟支病須甘蔗汁從乞長者常與後因出令妻與之勿復輕慢妻怒何時不來小便鉢中相和而與後生餓鬼中也",
    "樹上安居": "十誦云比丘在樹上安居止大小便樹神嗔或有人在樹下佛知不許上樹過人頭除難卽開",
    "手除狗糞": "除災患經云有諸女人入寺塔供養一女見狗糞除去以水洗手後感不處胞胎之報卽奈女也又月光塔前有除糞女人見感身皆香潔口中亦然矣",
    "日息之數": "罵意經云一日有三萬六千五百息也",
    "數息不同": "俱舍云謂數隨止觀轉淨相差別有六種行相",
    "坐禪歎息": "因果經云有一比丘山中坐禪不覺嘆息或問云何答云我昔在地獄受苦今得爲人逢佛恐不得道復入地獄是以嘆息怖生死",
    "息有四種": "安般經云一有聲爲風二無聲爲氣三出入爲息不盡爲喘矣",
    "不大張口": "律云氣有二種若上氣不得在衆前要迴面向無人處張口若下風出不得在衆塔下佛前師前腹中有病急者出外勿令人嫌矣",
    "何處有無": "善見律十一云此息風何處有無在母腹中水中長壽夫死尸第四禪無色界滅盡定此上皆無出入息",
    "啑氣不恣": "僧祇律云若在禪房中嚏不得放恣以手掩鼻若不可忍應手遮鼻而嚏勿令涕唾汚他比坐生嫌也",
    "亦許咒願": "律云有老比丘在衆嚏息無人咒願值地故二人偶來見之以手牽老比丘歸家嗔僧衆不義無人咒願具事白佛佛令在衆今後上坐嚏時下坐許言長老長壽上座不得願下坐少者願長者",
    "下氣有則": "律云六羣比丘多食豆等於禪衆中爲嬉戲下氣不息衆生煩惱白佛佛令今後下風出衆外除不憶睡着病患起不得也",
    "息氣不衰": "正理經云桓君山問劉子駮息氣不衰君山也樹朽何也云樂人竇公年一百八十目盲年十三教撫琴不外視息氣不衰得壽也庭前榆樹老朽豈因外視不息氣耶",
    "國都城村": "善見律十七云有市名聚落無名村有城名國都者觀也言華夏之地帝王所居萬邦歸湊也處華物麗謂之陸海有所觀故云都又曰京師京者大也師者衆也天子所都必居衆大又大謂之都小謂之邑",
    "華夏所有": "十二遊延經云十六大國八萬四千城六千四種人六萬億丘聚魚有六千四百種鳥有四千五百獸有二千四百樹有萬種草八萬雜藥七百四十種香四十三種寶有一百二十四七是正寶海中二千五百國五王各領五百有一國食魚肉",
    "閻浮提國": "大佛頂云此名上勝海中平陸有三千州正中大州二千三百小州在海或一二乃至五十亦有羅刹鬼國",
    "五天竺國": "西域記云此名月也佛日旣沒諸教諸聖如月其五印土周九萬餘里三垂大海北背雪山北廣南狹形如半月畫野區分七十餘國",
    "高昌于闐": "西域云此國重財輕義少禮女尊男卑吉素皂凶犂面截耳斷髮裂衣殺生祭祀于闐日氏土蕃風俗頗同",
    "阿耆尼國": "東西六百餘里南北四百餘里國大都城周六七里四面據山道險易守泉流交帶引水爲田土宜糜黍粟麥香棗葡萄梨柰諸果氣序和暢風俗質直文字取則印度微有增減服飾氈褐斷髮無巾貨用金銀銅錢等寺十餘僧徒二千學小乘矣",
    "屈支國": "舊曰龜茲或曰丘茲東西千餘南北六百都城周六七十里產龍馬其國有池龍與雌馬合物色其諸與高昌等同寺有一百僧徒五千學小乘也",
    "跋祿迦國": "東西六百南北三百城周五六里其餘風俗與屈支同",
    "國本五天": "釋迦氏譜云五天竺本自古之別言是胡國非也西戎是胡闕聞道德書語不至此方文字許慎說文云字本九千後續加也",
    "漢曰信度": "在蔥嶺中昔波剌斯王取婦漢地至此凶荒羣賊旣甚乃權在高山經三月後女便有妊臣等不敢進王本其所因乃是曰天下之與通後生其子爲王建國因名漢國信度國宜穀稼豐粟麥出金銀鍮石牛羊駝馬有獨峯駝出赤鹽白黑亦有等",
    "怒赤建國": "周千餘里地沃肥壤備有諸物城邑百數各別立君長西二百別國等",
    "石國": "千餘里西臨葉河城邑數十東西千里風俗物產與前不殊",
    "㤄捍國": "㤄敷發反周四十四面山繞境土膏腴宜稼穡羊馬寒多人性勇武語異諸國形醜弊酋豪不賓諸國",
    "利瑟那國": "周千四五百里東臨葉河葉河出蔥山北原西北而流入大沙磧絕無水草途路彌漫五百餘里至颯秣建國周千六百餘里東西長南北狹國大都城周二十餘里四面險固國多人衆異方寶貨多聚此國多出善馬巧工胡國中至南向東是米國周四五百里東西狹南北長風俗同前北至曹國何國安國史圀羅國五國風俗通上相似叉迦畢誠國四千餘里背雪山三垂黑山國大滅周十餘里宜穀麥多果木出善馬鬱金香有佛頂骨眼睛錫杖袈裟皆盛寶函其頂骨欲見者稅金錢一文若欲知罪福以香泥印之須五金錢貪王奪去還來此國亦曾雄盛東夏諸王入質於彼太子後造其寺名漢太子有餘金寶藏之上立大神刻石記之寺破卽取用修補曾有貪王欲取神怒震吼殺之三藏到見寺破故問具述三藏爲取修寺其王有智略寺有百餘僧徒六七千並學大乘",
    "國名多種": "西域記第一五十餘國不能盡錄又釋迦譜云河出蔥嶺歧沙谷分爲兩水東北經于闐竭盤陁城疎勒鳥𨫼鳥孤谷城妬墨丘茲鳥疊鳥耆渠梨諸國",
    "摩竭陁國": "周五千里城少居人邑多編戶土地沃壤滋稼穡有異稻其粒麁大香色味殊唯供大人僧有萬人寺五十所大乘學此云無毒害國",
    "烏仗郍國": "末田地引匠人往知足天三返雕刻慈氏菩薩像金色晃煜靈鋻神異高百餘尺也",
    "瞿薩且國": "彼國無蠶桑求隣國不許關坊密勑不許將種過也後求彼隣國女女來帽中畜絮種來也然不許殺生後有繭蛾出取絲矣",
    "鉢露羅國": "出金如火有池四出",
    "天竺夢遊": "正理引典略云黃帝夢遊華胥氏國卽天竺國也佛在神之所矣",
    "外國服異": "寄歸傳云瞻部州中邊海人物可略言之且從莫訶菩提東至臨邑有三十餘國及師子州當驩州南界西南至海北齊迦濕彌羅並南海中十餘國只著二敢曼無腰帶亦不縫裁又波斯及多氏國並著衫袴裸國全無衣服速利諸胡土蕃突厥大途相似皮氈而已",
    "毘舍離國": "善見律十云昔波羅奈國王夫人生一肉團羞愧不已封之金函棄於江內有一道人寄牧牛者舍見而取之後經時節乃生一兒一女有大人相後立爲王子孫漸多三展其國嫌其隘窄所以爲名也",
    "身毒國": "山海經云身毒國軒轅氏居之郭朴注云天竺國也",
    "執師子國": "西域云因師子奪取王女生子故立其國又云狻猊音義云卽師子也周穆王傳曰行五百里",
    "郍羅稽國": "南印土境入海數千里此國人短小長三尺餘人身鳥啄無稼穡食椰子檳榔子",
    "支郍國": "慈恩傳云三藏至印土戒日王問支那國何若對曰彼國衣冠濟濟法度可遵君聖臣忠父慈子孝貴人貴義尚齒尚賢加以識洞幽微智與神會體天作則七耀無以隱其文設器分時六律不能韜其管故能驅使飛走感致鬼神消息陰陽利安萬物自遺法東被咸奉大乘定水澄心戒香芬馥發心造行願與十地齊功斂掌薰修以至三身爲極而蒙大聖降靈親麾法化耳承妙說目擊金容並轡長途未可知也豈得稱佛不至遂可輕哉",
    "龍伯國": "山海經云東海之外大荒之中有大人國人長四十丈生萬八千歲中州東四十萬里有焦堯國人長一尺五寸又東北極有諍人國人身長九寸",
    "木氏國": "列子云東方有木氏國人解六畜語蓋徧知之所得",
    "吉雲國": "洞冥記云方朔曰臣有吉雲草十頭種於九景山東二千歲一花明年應生臣請刈之秣馬馬終不飢臣東極吉雲國多有此草移於九景山不如言之地帝曰何名吉雲朔曰其國俗以雲氣占吉凶若好滿室雲起五色照人看草樹爲五色露味甘美帝曰可得乎朔乃東走至夕而返得玄青露盛青瑠璃合受五合許跪獻帝帝遍賜羣臣臣得嘗已老者皆少病者愈得嘗者五人董謁季充孟歧郭瓊黃安",
    "護國令安": "大集經云佛以振且國付囑毗首羯摩天子迦毗羅夜叉摩羅私龍王雙目天女令各將自眷屬衛護是國除一切難也",
    "五力不壞": "辯正云水積浮舡風積運鳥天龍鬼神人五力能安其國又涅槃經云三法壞國一水二火三內外相謀又道經云國有三危一盜賊二穀貴三疾病人不可居應往他土如人有三毒求息無處矣",
    "日本國": "亦名倭國東海中秦時徐福將五百童男五百童女止此國也今人物一如長安又顯德五年歲在戊午有日本國傳瑜伽大教弘順大師賜紫寬輔又云本國都城南五百餘里有金峯山頂上有金剛藏王菩薩第一靈異山有松檜名花軟草大小寺數百節行高道者居之不曾有女人得上至今男子欲上三月斷酒肉欲色所求皆遂云菩薩是彌勒化身如五臺文殊又東北千餘里有山名富士亦名蓬萊其山峻三面是海一朵上聳頂有火煙日中上有諸寶流下夜卽卻上常聞音樂徐福止此謂蓬萊至今子孫皆曰秦氏彼國古今無侵奪者龍神報護法不殺人爲過者配在犯人島其他靈境名山不及一一記之",
    "海外諸國": "山海經十洲記等云有躭浮羅國女國無男井中窺影有胎高麗國都利府東島有九部渤海國都里府南海府雜羅國鷄林府瀛洲國玄州上出神仙瞻畎流求國毛人國祖州上有不死草返魂香牛黃國晉時獻蒲黃來生州在東海辰巳地面方二千去蓬萊山近上有神仙丁香國侏儒圀訶陵國波利國諶離國大人國小人國類人國五馬洲闍婆國一名訶薩國地城國炎州出火鼠取毛作大浣布都崑國出白氈加茶文延國飛頭國僧祇國崑崙國青兵國周穆王時獻石作劍也穿心國斯那國登隣國西嵩國毗騫國人長一丈三尺有國已來人不知死知未來事臨嵩國鳳麟洲上出續弦膠師子國有鬼神與商人交易平水相似聚窟洲出返魂香西女國句羅國夜那婆國人巧能尅木人行鳥能飛弗恭國弟兄國一名摩羅國有果似東瓜名波羅熟聞香十里已上海中諸國也",
    "十道州縣": "准元和八年李吉甫相公奏十道國云有三百一十三州十八州卓牌一千五百五十四縣一萬四千四百二十一鄉准開元十八年九月二十四日勑旨天下州縣分爲十道上中下三等四萬戶已上爲上州三萬五千爲中二萬三千爲下六千已上爲上縣二千五百爲中一千五百爲下天下有八府京兆鳳翔河南太原河中城都江陵興元大都督府八靈州幽州陝州魏州潞州鎮州鄂州輔州二同華六雄州寧源汴鄭鹽降十望州汝滑許毫宋青相蘇洪衡洛趙合號晉唐緊十州祁蔡貝彭蜀襄越潤常宣",
    "城": "城者盛也盛受人物曰城隍者無水曰隍有水曰池",
    "四豐七備": "中阿含一云一豐食二金帛三有軍四有人七備者一城壍堅深二樓櫓卻敵三周匝通道開除平博四城軍具足五器杖鮮明六守衛大將有智略勇毅七食用財寶君臣和義故云政平國治民和主安",
    "德光大城": "德光太子經云父王爲造一城南北八行八百交道衆寶所成皆有羅網音樂等",
    "穰佉寶城": "下生經云當來人壽八萬歲時有王名曰穰佉所都大城名翅頭末長十二由旬廣七由旬端嚴殊七寶所成上有樓閣戶牖軒窗皆是衆寶上有羅網自餘聚落邑次比鷄飛城",
    "化城止息": "法華經三云化作大城郭莊嚴諸舍宅周匝有園林渠流及浴池重門高樓閣等",
    "七寶爲城": "報恩經四云有七寶城樓櫓黃金卻敵白銀珊瑚爲障瑪瑙車渠間錯真珠羅網而覆其上又優陁王城亦然",
    "城餘百萬": "優婆塞戒經云忉利善見宮城周十萬餘繕那宮室百萬天福大矣",
    "城有七固": "增一經云一城郭高峻二門戶牢固三壕壍深廣四多庫藏倉廩五多諸薪草六多兵杖七王極聰明政化如比丘有七支戒固護精進",
    "城名曲女": "西域記云羯若國花宮城人壽長時有仙人在山入定旣經年代土積成塚上生大樹飛鳥爲巢鶵鳥將成仙人出定愍鶵不移鶵成方起見王宮中有千子女有五百欲心生焉遂求王女女無肯者有小女肯仙怒不納乃以兒力令女腰曲終不能愈無人肯娶因名曲女城焉",
    "城爲大埠": "西域記云曷牢落迦國有羅漢入國乞食衆以沙土坌之有一信士心生不忍請歸供養羅漢告曰此城卻後七日雨沙土滿當爲大埠業也言訖而去信士遍告城中親識無肯信者皆共呵罵曰已心狂信士自出七日後果然雨土成埠",
    "王舍大城": "異相云王舍大城者昔有王因逐鹿至此五山之中因慕地勢形勝遂舍而都焉因名王舍或云曾領百王因禁火犯者令出城居王自宮中失火王遂移居至此臣庶附焉因以爲名王舍城",
    "香城如幻": "觀經云乾闥婆城此云尋香城須臾變滅如蜃樓之類矣",
    "善見城": "俱舍云中宮名善見亦名快見城有千門七寶所成樓閣爾耳",
    "停宿之城": "法句喻經云大川之中有城是諸天按行世間所停宿處閻羅王四月四日按行持齋戒者每月十齋日各有聖人世間按行廣如齋門述也",
    "城都邑塞": "四見論云三界之外次有四民天所謂東華天行仁之者生焉南離天行禮者生焉西靈天行義者生北真天行信者生三界之內下劫交時有四行者堪爲種氏王母迎之登上四天爲民之種又都者覩也言華夏之地帝王所居萬邦歸湊處華物麗無物不覩謂之陸海有所觀都故云都也又慕文云京都者皆大謂都小謂邑又云天子曰都京宮闕諸侯曰地宅客曰館集賢曰院",
    "長城紫塞": "古今注云秦築長城名之紫塞其土紫赤塞也塞思則反也一字兩呼蘇代反沙塞亦然壅塞戎狄南曰丹徼徼者繞也丹者赤也又塞也所謂繞塞蠻夷使不侵境犯越中國也",
    "室羅伐城": "西域云具足應云室羅伐城悉底國此云豐德一解脫德理事無異二名稱德世出世間名稱遠故三財寶德世法二財皆具足故四色塵德物景豐備故",
    "壍可用防": "辯正云開士棟梁法門牆壍金湯衛護",
    "壍壘七重": "報恩經云壍壘七重紺琉璃寶",
    "三塗邪壍": "德光太子經云如是輩人墮三惡壍入八惡處又云墮邪見壍壍者坑也",
    "東勝身州": "俱舍云東弗千逮亦云東毗提訶此云勝身以身勝膽部故以爲名其州地形東狹西廣形如半月三邊各二十逾善那量東邊三百五十逾善那量人面亦像也",
    "南瞻部州": "或云閻浮提輕重不同從樹立名此云上勝在須彌南大鹹海中北廣南狹形如西方車相三邊各二十南邊有三半皆逾善那量如人面也水中可居曰州此州有金剛座九墨山大雪山等",
    "西貨牛州": "西俱耶尼此云牛貨市有寶牛就而貨易或以牛爲貨易州形如滿月徑二千五百周七千五百人面亦圓滿也",
    "北俱盧州": "此云上義人無我所修其無我觀得生於彼福比諸天衣服樂器從樹而生食自然秔米住胎七日便生生已棄於四衢路側往來行人飼以中指指出香乳七日長成男女各隨其伴壽命千歲定無中夭死必生天尸有飛鳥自然來銜到餘處彼州福勝州形各面二千逾善那量一逾善那十六里如其方座人面亦然柔軟光明與天無有異矣",
    "有八中州": "四大州邊各二大州眷屬在大州傍一牛州二羊州三耶子州四寶州五神州六猴州七鳥州八女州有說一州是鬼也",
    "四州勝能": "正法念經云東州人聞一箭道聲夜見東色食得好味南州人一勇猛二修苦行作佛證四果等西州人眼中聞聲如此方虵聞香食稗子飲牛乳多牛羊珍寶女人三乳流汁胎中十月同北州人如天無異無繫屬無奴婢不不聞惡聲男女行非共詣樹下樹枝垂覆知是應行樹枝不垂覆羞愧而別矣",
    "四州行欲": "起世經云北州一生千歲中下不過十二中四五上全無餘三不定南州多東西次步也",
    "州縣相屬": "弘明云禮曰堯帝已前未有郡縣舜巡蒼梧始見州名尚書禹貢方陳州號春秋之時縣大州小漢高帝後州大縣屬州也",
    "玉光之州": "寶玄經云太玄都玉光之州金真郡天寶縣元明鄉定志里有金闕玉京清虛宮也",
    "市肆闤闠": "說文云市者示物於人買賣之所周禮有司市掌市之治教政形量庶禁令大市日側而市百姓爲主朝市朝時而市商賈爲主夕市夕時而市販夫販婦爲主古史考曰神農作市世本曰祝融作市肆者陳也陳列物貨之店也闤闠市門也鄽卽市也闠卽坦也",
    "所貨各異": "寄歸傳云裸人國以藤竹器易鐵或用寶貝貝卽小蠡子也或用金銀錢或以牛爲貨易或以物相貼也",
    "天有七市": "法苑云一穀米二衣服三香四飲食五花鬘六工巧七媱女並有市官天子天女往來貨易以爲戲樂無取無與",
    "市中軟路": "雜阿含云市中開路軟滑可愛衆寶莊嚴懸諸天衣豎立幢幡音樂等聲恆無絕有往來者命之供養",
    "四方不定": "俱舍云四大州皆以背山爲北遠山爲南所以經云東州人所有南方爲此州人東東州爲此州西也諸州例爾",
    "西生淨土": "起信論云若人念佛欲生西方迴向願生阿彌陀佛不捨此人決定攝受",
    "東方滿月": "藥師經云佛有十二大願在東方滿月世界亦如西方無有異也水鳥林樹皆念佛法",
    "常樂世界": "文殊經云北方常樂世界歡喜藏摩尼寶積佛卽文殊現爲佛也",
    "南方妙喜": "法華經云龍女成佛現在南方說法",
    "四方四諦": "阿毗曇六十云苦如西方集如東方滅如北方道如南方又十方八方六方又四維上下虛空不可思量維卽方也又孟子云九宏九野八宏八方兼中爲九矣",
    "寺中稱最": "求法高僧傳云那爛陀此云施無厭中天竺國昔室利鏁羯羅王爲北天竺苾芻造此寺初基才餘方堵後代國王相承制造宏壯之大瞻部之中無以加也寺形略方如城四面直屋長廓遍布皆是磚室重疊三層高舉丈餘橫梁板間本無椽瓦用磚平覆正直隨意其房後壁卽爲外牆磚壘峭峻高三丈上作人頭高共人等其僧房各九焉一一房中可方丈許後面通窗其門扇戶皆相望不許安簾出外平觀四面皆覩互相檢察不容片私於一角頭作閣道上四角爲磚堂多聞大德而住寺門西向飛閣凌雲彫刻奇形如工畫飾乃至相連更不別作每至今時重關反閉旣是聖教意在房內恐私寺內之地方三十步皆磚砌也房內地面用磚屑如桃棗大和雜粘泥以杵平築用磚壃石炭雜以麻筋并油麻滓爛皮之劇浸漬多時泥於地面覆以青草經三五日看其乾濕以滑石揩磨油塗鮮澄若鏡寺東面安佛磚塔殿堂尊像莊嚴可愛寺內但以上座爲尊有事集衆評論",
    "五天竺寺": "法苑云五天竺內寺一十三萬及菩薩衆經有十三萬藏金字經八萬藏金銀七寶像大者百尺小者丈六合有一百四十萬自餘小者不可量數此經像皆是忉利天王工匠妙業天子助之所作矣",
    "祇園精舍": "宣律師祇園感通記云地八十頃東西十里須達布金買之一百二十院七十二講堂千二百五十房舍其中平正果不豐茂流泉浴池寒溫調適四望清涼",
    "寺有多名": "寺誥云道場生庭公庭淨住舍法同出世間精舍清淨無極園金剛淨刹寂滅道場離惡處親近等處已上皆寺之異名也",
    "西天白馬": "西域記云因惡王毀寺有白馬繞寺上下嘶鳴不止王知愍之不廢因馬立名也",
    "鑿山成寺": "釋迦方誌云有墨蜂山引正王爲龍猛菩薩鑿山成寺去山數十里鑿穴而入依山建五層院其工巧妙皆像物形功才一半王藏已空王心小息菩薩知以藥墨硯中磨將筆點石變爲紫金其寺方就仍鑄金佛西土有紫金其價常倍",
    "寺有石蓋": "釋迦方誌云有大山寺羅漢所造石室高百尺有石像上有石蓋七重相去三尺空中懸住隨人旋轉有說願力或云藥力或云咒力威神力等莫測所以",
    "三層塼寺": "根本律云六羣造寺故惱施主造三層磚寺長者施錢詣磚師家令多著人須一日畢造磚房百房百間唯留一狹小門亦無窗等水竇夜便大雨一齊破磚寺壞故惱施主自取其笑",
    "寺有其寶": "釋迦氏小王舍城有寺多寶突厥王欲取其寶夜夢大王以戟刺心心痛至明便死有佛澡罐佛牙佛掃箒七寶爲柄尸迦草長三尺餘",
    "印土道場": "阿含云佛在竹林精舍或云道場獼猴池菴羅園祇樹給孤獨園音樂樹菩提樹施鹿林祇闍崛山白鷺池德光伽藍鷄園鴿園沙彌伽藍阿蘭若此云喧雜處在人聚落外或一鼓聲一牛呴聲青鴦蘭若在須彌山下也",
    "茅草精舍": "日上女經云我今詣茅草精舍禮佛問法矣",
    "寺神十八": "七佛咒經云護有十八神所謂美音神梵音大護巧妙歎美廣妙雷音師子妙歎梵嚮人音佛奴歎德廣目妙眼徹聽徹視遍觀此十八神常護寺也",
    "寺之名義": "經音義云西域云僧伽藍摩此云衆園寺卽此方之稱以漢明帝永平十三年摩騰竺法蘭至洛陽鴻廬寺下鬬勝後立十寺白馬其一也寺者司也亦云廟廟者貌也所以髣髴先人之靈貌又西方云招提有解招卽招引提卽提攜此全浪語正云招鬬提奢此云四方卽四方僧居止處道場精舍此方語",
    "像形大寺": "寄歸傳云達親國方過去迦葉佛寺穿大石山五重作之堂殿皆像物形百有餘座五百間象形石室四百間師子形馬形各三百間牛形二百鴿形百上有泉水繞房而流其於異相不可言紀",
    "救母聖寺": "西域記云有羅漢母終卻生爲女羅漢教化令成聖果造寺救之佛上石蓋空懸七重隨人轉",
    "寺名支那": "寄歸傳云中印度有支那僧寺爲廣州僧等造淨三藏到時見有故基在矣",
    "寺主名別": "寄歸傳云印度造寺檀越名爲寺主寺中最高名爲上座管門戶鏁鑰維那但略名應言羯磨陁那此云援事衆僧有事集衆評章令其護寺巡寺告白打搥秉白一人不許則事不成若用少物衆不知許人神其怒出寺",
    "寺主被驅": "中阿含二十九有曇彌比丘作佛生地寺主性惡呵責衆僧僧衆不住造寺施主驅逐曇彌令出矣",
    "車軸天尊": "根本雜事律云有諸商人車軸忽折棄之路上六衆因過見之立爲天尊之號人皆求福因爲立廟旣多物利有神依之六衆後過笑而拔去",
    "末田乞地": "俱舍云乞地於龍王卽迦濕國也五百羅漢居處鷄園鴿園因後而有所化時也",
    "龍因造寺": "僧護經云有龍化爲人投僧求度因爲比丘後在衆睡卻復龍形衆怖白佛佛令喚來龍至佛言汝今歸海龍泣辭佛曰我今與僧佛爲大檀越遂造大寺供養衆僧及於宮中亦造其寺等",
    "補故勝新": "金藏經云修新不如補故其福更多施會勿障勸施如己也",
    "鷄頭末寺": "慈恩傳云梵語那爛陁此云施無厭其地菴沒羅長者園五百商人以十億金錢買施佛於此三月說法商人多有證果者佛涅槃後先國帝王名日帝曰敬戀於佛又造寺其子爲王名覺護次又造一寺又覺護王子如來王又造一寺又如來王子幼日王東又造一寺中印度王又造一寺如是六王相承各加營造以磚壘界牆合爲一寺都建一門庭序別開中分八院寶臺星列瓊樓岳峙觀竦煙中殿飛霞上生風雲於戶牖交日月於軒簷加以淥水逶迤青蓮萏菡羯尼花樹暉煥其間菴沒羅林疎森其外諸院僧室四重重閣虬棟虹梁繡櫨朱柱雕楹鏤檻玉礎文裩甍攝淫暉欀連繩䋱印度寺有千萬壯麗崇高此最其極僧徒主客有萬餘人並學大乘兼十八部爰至俗典四明書論二十部一千餘人三十部五百人五十部并法師十人唯戒賢法師一切總覽德秀年耆爲衆宗匠寺內講座日百餘所學徒修習無棄寸陰德衆所居自然嚴肅建立已來七百餘年未有一人犯譏過者國王宗重捨百餘邑充其供養二百戶日進秔米蘇乳數百石由是學人四事自足講說多者出乘象馬淨人引從等",
    "造寺畜寶": "文殊問經一云爲造寺父母布施修佛塔供養衆僧許畜金寶等",
    "白馬爲首": "漢法本內傳云漢明帝永平七年甲子夜夢金人蔡愔等奉勑西方求法至十年丁卯與摩騰法蘭月氏國來至十三年正月一日五岳道士褚善信等上奏乞鬬勝十五日比試道士不如帝立十寺七寺城外安僧三寺城內安尼白馬爲此寺首也吳以建初爲先也",
    "歷代興崇": "辯正理論引輿地國云西晉二京一百八十年東晉一百四十年寺有一千七百六十八所宋一千九百一十三寺齊二千一十梁二千八百四十六寺後梁江陵三十五年寺一百八所陳三十四年寺一千二百三十二侯景焚燒總盡新寺一十七所魏拓拔氏君臨一十帝一百七十年國家大寺四十七所王公貴室五等諸侯寺共八百三十九百姓三萬餘僧尼二百萬人譯經一十九人四十九部又魏孝文皇帝於大覺寺修葺堂宇上標金刹下列銀楹雁翼臨雲龍首承日",
    "孝文佛光": "續高僧傳昔魏孝文帝於臺山中臺南下三十里呼靈鷲山置佛光寺帝曾遊止具奉聖儀前種花園地周二頃夏中發艷狀同鋪錦光彩昱耀亂人心目故號佛光寺",
    "通樂石窟": "魏曾滅法因白足高僧帝令恆安卽雲州西北三十里武周山谷北面石崖鑿石窟就其寺初名通樂亦號靈岩有大石堂高廣二十丈受三千人相連三十里日供千人僧曇明高僧",
    "岱州五臺": "感通三寶錄云山方三百里崇峻巉岩有五高臺上不生草松柏茂林森於谷底其山極寒號清涼山有文殊將五百仙人卽斯地魏文帝宏所製上有人馬迹石上今在矣",
    "武帝愛敬": "正理云梁武帝於鍾山造大敬愛寺中院五里大門六里三十六院廊宇相接造丈六㫋檀像成就長二丈二尺相好端嚴又造尼寺等",
    "蕭正普明": "梁建安侯蕭正立普明寺請遠法師居之以申供養",
    "隋朝興寺": "開皇三年下詔曰朕欽崇大教念存神宇其周朝所廢之寺咸可修復京兆太守蘇葳奉勑於京城之內選形勝處安置伽藍於是合京城之內無問寬狹有僧行處皆許立寺並賜公名住持行道等",
    "般若重興": "隋帝堅登位以同州舊宅近般若尼寺因建德兵火掃地皆盡開皇四年下勑修建改爲大興國寺開托規摹備加輪煥七重周亙百拱相持龕室高竦欄宇連褒金盤捧雲表之露寶鐸搖上下之風又以太祖往隋州造大興國寺京師造興善寺大啟靈塔廣置天宮像殿憑虛梅梁架迴璧璫曜彩玉題含暉畫栱承雲丹櫨捧日風和寶鐸雨潤珠幡林開七覺之花池潚八功之水召六大德及四海名僧常有三百人四事供養無乏",
    "并州武德": "隋又於并州造武德寺前後十二院四周櫚一十餘間供養三百許僧始龍潛時經行處四十五州皆造大興國寺於仁壽宮造三善寺爲獻皇后造東禪寺及五岳諸州名山之下各置僧寺一并與田莊自開皇初終仁壽末所度僧尼三十三萬人海內諸州寺三千七百九十二所寫經四十六藏總一十三萬二千八十六卷",
    "高祖靈仙": "唐高祖神堯皇帝造靈仙寺碑文庶子李百藥撰藻黼交暎金碧相暉引曜朝霞之光輝煥虹蜺之彩又京師造會昌勝業慈悲證果集仙興聖寺并州造義興寺堂宇輪煥佛像嚴華椱栱圖星重楯畫月虛窗蕩露洞戶延風",
    "七處造寺": "太宗破七處大寇立寺破薛舉幽州立昭仁寺破霍老生於呂州立普濟寺破宋金剛於晉州立慈雲寺破劉武周於汾州立弘濟寺破王世充於北芒山立昭覺寺破竇建德於鄭州立等慈寺破劉黑泰於洛州立昭福寺又幽州計遼迴造迴鑾寺矣",
    "五大雲寺": "大周天策金輪則天皇帝武氏慶雲現或云夢大長安內勑下造五大雲寺俱舍疏主中大雲寺等",
    "高宗慈恩": "西京寺記云慈恩寺在晉昌坊本名淨景寺高宗爲母文德皇太后長孫氏太宗后懷高宗將產數日分娩不得遂詔醫博士李洞玄候脈奏云緣聖子以手執母心所以不產太宗問如何洞玄奏曰留子母命不全母全子死帝沉吟良久皇后奏云留子帝業永昌太宗依奏洞玄於六月二十一日奉勑取聖子遂乃隔腹針之透心至手聖后崩太子卽誕後爲君手至天陰常手中有𤻷痛帝問嬪妃不對候大朝日問諸大臣方奏斯事帝聞悶絕躃地良久乃甦曰寡人不孝致慈母早崩將報深恩乃勑造大慈恩寺度僧一百人造觀一名昊天觀宮一名罔極宮度道士五十人高宗貞觀十年生矣",
    "晉朝石澗": "晉大僕卿王珣造石澗寺豫章大守范甯造栖禪寺鄩陽刺史桓伊造東林寺一代名儒千里駿驥學無棄日洛市知其博文手不釋書傍人懼其爲疾英聲跨俗逸氣超羣等",
    "建初天子": "出三藏記云僧會遊吳見孫權感舍利造建初寺至孫皓溺像陰腫求佛得愈造天子寺江南佛法盛也",
    "台州國清": "續高僧傳云智者弟子灌頂禪師晉王令揚州總管王弘造其地曇光帛道猷之故迹其寺丹青之飾亂朝霞松竹之嶺掩同被錦實海西之壯觀有十里之松徑",
    "枳園爲寺": "南齊僕射王奐造枳園寺刹下石記梁沈約撰王郡文獻公清廟北造此寺卽奐之父祖奐是孫也",
    "皷山石窟": "續高僧傳云有異僧至鄴與僧玄名同房過夏客曾苦痢名曾與酒得差臨別許訪鼓山石窟寺玄名相至山羅漢所居廣傳聖迹",
    "蓬萊聖寺": "感通云宋時朱齡石爲使遼東舡遇風至蓬萊山寺得盃度鉢及書令沙彌空中送舡來至本國見盃度",
    "唐述谷寺": "在河州西北五十里度鳳林津登長夷嶺南名積石山禹貢之極地泉峯競出各有異勢如塔層樓等鑿山搆室接梁通木繞寺花葉果菜充滿今有僧住南有石門湄於河上鐫石文曰晉太始年之所立寺東谷中有一天寺常見異僧及聞聲鍾打磬矣",
    "靈隱聖寺": "高齊時沙門寶公者嵩山高栖之士日從林廬且去白鹿山因迷失道日將禺時忽聞鐘聲尋谷而至靈隱寺門外見五六犬其犬如牛白尾黑啄或踊或臥見寶引之寶入見諸異僧皆是聖人",
    "鳳林衛王": "後周襄州總管衛王造上鳳林寺憑危跨谷接棟連雲香閣禪龕依巖架屺佛事嚴整殿宇光華月入秋窗風生夏戶忘憂滿院長樂盈階竹聳芳簾松橫石砌奇峯亙日迥樹參天寓目開心自然忘返",
    "益州惠眼": "總管趙王歸命仁祠在益州造惠眼寺重門跨迥飛閣連雲鳥跋龍盤鳳翔鱗接窗開神女之電樑暎美人之虹檐四注而榜臨階三休而直上金繩界道仍圖忉利之園霧縵垂陰卽寫由乾之地三長令月八節佳晨仕女信心都鄙豪俠體質迴向頂禮歸依",
    "文招五寺": "護晉公字文招造彌勒法王陟屺會同五寺",
    "香山寺": "周大將軍南蠻都監常山公柳慶之造",
    "羅漢寺": "桓國公尚書僕射樊國公竇寧造",
    "至聖寺": "使持節柱國大將軍大都督潼州刺史徐國公干鳳造至聖寺唯公建社嗣齊執珪續衛高峯映日長翼垂雲",
    "四絕寺": "珠王記云閏州西霞寺台州國清寺荆州玉泉寺齊州靈岩寺朗公神通寺誌公醴泉寺善遇大雲寺等",
    "蒙遜造寺": "沮渠蒙遜據西涼爲君四十年專崇福業連山綿亙州外造寺爲其固也有土聖僧極靈千變萬化矣",
    "兗州瑕丘": "圖經云寺一十一所廢崇覺寺高王力伽之故宅伽家巨富歸依釋氏蓮花七莖吐出遂捨宅爲寺後改安豐寺周建德年廢隋開皇十三年改爲崇明寺大業廢貞觀十四年豐是爲因導溝渠掘得二舌根顏色不壞埋在兩塔下每夜恆聞誦經聲又前堂有阿育王聖像邑人求之無不驗焉在縣東一百步有延壽寺高齊朝彌勒寺門有二神王甚靈有石記在門下具載乾化二年重置龍興寺高禹朝定國寺又名普樂寺開皇年改大周改爲大雲開皇二十年勑改龍興寺又普樂寺高齊朝名阿育王寺開皇改修品寺大周天授七年改普樂大雲開元寺開元改爲龍興寺門樓高十丈已上寺僧玄宗皇帝精妙尼寺舊高禹朝元王寺重光寺隋長樂寺開皇十六年置唐乾封元年東封太山重光之瑞吳興寺周天統年置後高禹朝在吳興因以爲名唐開元年奉勑置淨行寺開皇八年置又曲阜縣寺名法集寺高齊時廣濟寺隋開皇五年改爲法集寺貞觀十年重置會昌五年十月勑下令廢",
    "煬帝禪定": "正理云大業元年爲文皇帝造西禪定寺式規大壯備准宏模起如意臺列禪道室仁祠忉漢靈刹干霄寶樹八行和鈴四角巃嵸三層之塔懸自響之鍾布護千葉之蓮捧飛來之座包吞瑯之殿陵跨魯恭之宮瑯畫七珍奇具諸文物又於高陽造隆聖寺碑祕書監虞世南撰金波夜上徘徊璧璫之側玉繩曉映的歷珠網之間談虛日於房幃生風雲於軒牖靈龕禪室備殫像設等",
    "寺號龍田": "於終南山避暑宮爲太武皇帝造龍田寺等身夾紵像浮金莊飾六軀又爲穆太后於慶善宮造慈德寺甄叔迦寶閻浮檀金種種莊嚴一一華麗又爲穆太后於真安坊內造弘福寺茲考形勝襟帶市朝爰命匠人開基絺搆甫移銀榜卽此金園法侶摩肩朝貴延首矣",
    "使君寺": "魏雍州㓨史韓仲祥造韓使君寺",
    "唐邕造寺": "唐邕於堯舊都建衆義莊嚴寺擬大壯模乾象則圭表度九筵背陰面陽啟寒含煖日宮月殿晝夜齊光奈苑蓮臺春秋異態名僧踵武淨信連衡令月佳晨爭稱禮拜又於陽平造大寧國寺寶刹上浮精廬遠秀梁裁文杏柱用㫋檀黼藻桐暉朱綠交暎又鑄彌勒金佛一軀含光七尺白石丈八像二軀并一切經三千餘卷修治故像一萬許軀",
    "朗公神通": "西晉泰山金輿谷郎公寺昔中原值亂永嘉失御有沙門僧朗姓李冀州人西遊東返與湛意兩僧俱入東岳上西北岩以爲終焉之地常有雲蔭土俗咸異其禎感聲振殊俗端居卒業于時天下無主英雄負國秦宋趙燕莫不致書崇敬割縣租稅以崇福焉七國送金銅像朗供事盡禮每陳祥瑞今居一堂門牖常開鳥雀不敢凌踐咸敬而異之其寺至今三百五十許年寺塔基搆如其本焉至隋改爲神通寺",
    "育王寺": "感通云梁武普通三年造阿育王寺建木浮圖堂殿房廊四面山繞林竹蔥翠花卉繁茂飛走相娛碑文著作郎顧胤祖作矣",
    "超化寺": "感通云寺南歸山寺西嵩山寺在川中地極汚下每年二山大水常東流注繞寺北轉方始東逝水漲寺高水減寺下其泉初出形如蓮花下打碾磑水中沙石綠色鮮明國家見寺衝要欲造離宮將塔基固遂止近有僧住夜每見光明殊異",
    "大慈寺": "屬相州大業末歲羣盜聚寺在葛蔞山上築城固人物擁聚尺地不空狼藉滿寺賊平人出天火焚蕩盡隋高初以太平末附吳國公蔚遲周之柱臣統衆未賓隋祖收之祖百萬人總集寺北遊豫園中走者不問猶殺六十萬人於彰河水啞不流血河一月夜有鬼哭哀怨切人以事聞奏帝曰此役一誅深有枉濫賊止蔚遲餘並被驅也帝惻愍於葛蔞山上立一大慈寺拆三爵臺以營之六時禮懺加一拜爲枉死者寺成僧住依勑禮唱怨哭聲絕矣又高僧范泰祇洹寺與惠義造時宗世呼泰爲須達義爲身子",
    "內禁造寺": "高祖神堯皇帝婕妤襄州總管薛道衡女至高宗朝乞出家帝乃爲內禁造寺名曰鶴林并建碑旌德法名寶乘四事公給傍內更有德業尼僧等",
    "入寺之儀": "西域寺圖云行至佛所禮三拜繞三匝唄讚至僧房外禮一拜見上座禮三禮以見敬故見非法事不得譏呵自失善利捨刀杖下馬去帽",
    "入寺七緣": "要集云凡寺有十八神王護之入者須具七緣生難遇想整衣進一生信二禮拜三聽法四志至心五思義六如說修行七迴向大乘等",
    "婦女入儀": "善見論云不得在男子前不得在上位坐形相語言脂紛塗飾或相戲謔須攝心整容隨教修行持心悔責其身多諸過咎等",
    "修寺塗地": "花聚經云若人以一團泥修補寺宇佛像及塗掃地者不墮惡趣等",
    "不許自作": "五百弟子問事經云若比丘自手伐樹得地造寺得其福不得以犯戒殺生故",
    "壞寺取名": "釋迦譜云拂沙王育王孫問諸臣曰何得名聞不泯也有臣曰善惡名不泯曰先王造八萬四千塔寺白不能今毀亦可取名遐世遂滅五大寺壞諸塔有護寺塔神持不殺戒神曰南海夜叉曾求我女不與今爲佛塔許之惡神驅出殺王四兵盡也",
    "破寺獲罪": "釋迦方誌云魏因崔皓周因張賓唐寇謙皆不得死破滅之報出史書",
    "寺多無益": "弘明集云內史上大夫歸昌公宇文澤與內史大夫拓拔行恭問王明廣曰今僧寺損國害民毀佛無血等對曰桀紂失國九鼎不沸何爲無佛而亡也",
    "宇文毀寺": "三寶記云宇文三主至武帝邕破滅三十萬寺四百萬僧尼三百萬寺塔悉賜王公爲宅因白足重興也",
    "會昌毀寺": "寺記云漢永平六祀至大中三年七百四十一年廢大寺四千蘭若三萬皆有餘至會昌六年大中立五月五日勑下諸州各造僧尼寺共兩所度僧尼各三十人爲國行道後梁亦曾證汰同光二年勑併無名額小院舍大周顯德二年五月十三勑亦併無名額院舍僧尼逐年供係帳自乙卯歲也",
    "祖深獻書": "梁郭祖深上梁武一十八條請廢郭內小寺無業僧尼梁武不納後夢神唾之深白癩死出冤魂記",
    "道門宮觀": "佛道論云觀者卽尹喜爲咸谷關令勤心稼穡結草爲樓觀望之所老子至留之於彼居焉因以名也有尹長樂是其子孫隋朝亦在墓側有尹喜老子二塚入流沙虛也",
    "兗州四觀": "圖經云一衆妙觀隋開皇年置後改爲龍興觀開元觀武德元年勑高宗天皇大帝立有遺制名黃鶴觀紫雲觀乾封年有紫雲現矣",
    "宮觀之名": "釋名云觀者觀望也漢時宮名爲長安有五十七觀三十六宮爾雅釋宮無釋觀名若改都爲觀可爲降尊就卑以觀代宮復是退大作小又張衡兩京賦左思三都賦皆不言觀矣",
    "玉京金闕": "寶玄經云玉京有金闕清虛館極真宮紫陽宮清虛宮",
    "偃王宮": "感通云東海島上是徐偃王避難宮古基在焉昔周穆王西巡登崑崙偃王遂有統焉穆王聞之馳還日行萬里偃王避之海島爲宮城也後孫恩作逆寄仙妖以惑衆爲城在焉",
    "大圓轉殿": "轉法輪經云有諸地天知波羅奈欲轉法輪爲佛置大圓轉殿種種莊嚴縱廣七百由旬虛空諸天以寶蓋幢幡而爲嚴飾",
    "殿有鏡壁": "正法念經云天帝有樹以金剛擊樹門開內有宮殿園林皆悉七寶莊嚴殿壁如鏡見天人因果來處",
    "光明勝殿": "萬行經云四天王勝藏光明殿居日月宮此見周圓遍娑婆國矣",
    "象背之殿": "正法念經云帝釋欲與諸天遊樂象王背上化其宮殿令天遊樂殊聖無比也",
    "宮殿可觀": "大威德經之一云普色龍王宮殿縱廣七十二由旬衆寶所成人所喜見",
    "殿寶威德": "正法念經云輪王有殿寶王於其中欲見星月卽能見也溫涼隨意不生異念矣",
    "寶宮殿": "不空云寶陁落山觀自在菩薩處大寶宮殿",
    "慈氏寶殿": "上生經云菩薩於知足天紫紺摩尼殿上師子床座忽然化生也",
    "廣嚴大殿": "般若論云超色究竟有妙淨土大殿七寶種種莊嚴殿中最大無大於此無有大者",
    "輪王寶殿": "法炬經云輪王寶殿千梁萬栱衆寶所成嚴麗可觀世所希有福所感也",
    "殿宇嚴麗": "長阿含經云善見王有殿長六十里百寶莊嚴七重階砌戶牖軒窗悉是七寶羅網真珠等",
    "其殿如雲": "本行經云王爲太子造一大殿猶如秋雲靉靆光潤作事微妙又造三時殿各應三時寒南熱北雨濟在中",
    "重雲殿": "續高僧傳云梁武帝崩輒以葬事有闕欲折重雲殿上寶物人衆齊至非時雲雨大火殿殿乘空入海舉衆皆見有從海來者見殿佛事在海元魏時朝皇后千尺塔亦然",
    "諸天獻殿": "大方等莊嚴經二云佛從上兜率下降將生之時六天獻殿及王自造佛以神力令諸天子各見佛處自所獻又法華云諸方梵王自見宮殿光耀尋光至大通智勝佛所各以宮殿奉上彼佛願垂納處",
    "玉石香殿": "雜事律二十九云佛在忉利天過夏在玉石殿近園生樹又云西土呼佛殿爲香室不敢正呼尊名如此云階下玉階之類",
    "瑞像大殿": "感通云開皇十五年黔州刺史田宗顯至寺禮像卽放光明發心造殿一十三間東西夾殿九間求木上流五千至荆自然止寶帳並以金寶莊嚴乃至榱拆藻井無非寶花東西二殿亦然又興善北殿廣十畝常曾唱導門窗搖動卽惠常也又寶積一云有三時殿一月出殿夏居二北璃璃殿春秋三日德殿冬處",
    "分光殿望蟾閣": "釣影山去昭河三萬里有雲氣望之如影丹藿生於影中萗浮水上有紫氣河萬里深十丈中有寒荷霜下方香盛有降霜壇養靈池分光殿五間望蟾閣高十二丈上有金鏡照見魑魅不獲隱形廣四尺元封中自祇國獻此鏡都香如棗核食一片不飢以一月爲限以一粒如粟投於水中俄成大盂許又南有昆鈄池中有靈波殿七間皆以桂爲柱風來自香帝旣躭於靈怪當得丹豹之髓白鳳之膏以青錫磨屑蘇油和之照於神壇夜暴風雨其光不滅有霜蛾如蜂赴火侍者舉麟鬚拂之",
    "樓造三重": "百喻云有愚富人見他有樓曰我亦有財今可自作便命木工先立上層如修行人便欲先越證第四果愚甚也",
    "塔": "梵語塔婆此云方墳或云支提此云滅惡生善或云斗藪波此云護讚高顯安佛等或云窣堵波此云靈廟一表人勝二令他信三爲報恩",
    "三寶感通": "麟德元年終南山釋道宣述夫三寶利現其來久矣但以信毀相競故有感應之緣自漢洎唐年餘六百靈相盻嚮羣錄可尋佛滅度無憂王役空中地下四十里鬼神開前八塔一日夜造八萬四千寶塔大唐得一十九所",
    "會稽鄮縣": "第一今在越州東三百十一里去海四十里村北二十五里晉太康二年有吳并州離石人劉薩訶生在畋家弋獵爲業後得病死見一梵僧語曰汝罪極重應入地獄吾今愍汝無識且放今洛下齊城丹陽會稽並有古塔及浮江石像並阿育所造可勤禮懺得免斯苦旣醒之後改革前習出家名惠達行至會稽莫識基緒達悲塞煩冤忽於夜中地下聞鍾聲剡木爲刹三日間寶塔及舍利從地踊出其塔相狀青色似石非石高一尺四寸方七寸五層露盤面開窗子四周天全中懸金磬繞塔上諸佛菩薩金剛聖僧雜類等像狀極微細瞬目注睛乃有百千面目手足成具備焉神工聖迹非人智所及今在大木塔內見者發心矣",
    "金陵長干": "二在潤州江寧縣故楊州朱雀門南有古塔東晉咸安二年簡文立塔三層孝武上金相輪也沙門惠達見光掘得之三石碑中有一方孔內有金銀函及鐵三重內有三舍利光明映徹及爪甲一又有一莖髮申可數尺放則成螺光彩照耀咸以爲育王塔北又有一塔孝武加爲三層故有兩塔矣",
    "臨淄育王": "三青州臨淄塔代歷周秦罔知其地石趙時佛圖澄在鄴勒加敬重廣置寺塔而少露盤方欲作之澄曰臨淄城中有育王寺猶有露盤在深林巨樹下上大伏石可尋而取也令使求之依言指受入地二丈獲之至鄴惠達冥告𨿅陽臨淄建業鄮陰成都五處在並有育王塔禮者不入地獄故知此塔不虛名也今亦有僧居焉",
    "河東蒲坂": "四後秦姚略叔父爲晉王鎮於河東古老傳云蒲坂古塔卽育王所立屢有光現依掘得佛骨於其石函中銀匣中照曜殊常送以上洛及親迎覩於灞上今蒲東坂有救苦寺僧住立大像極宏冠而古塔不樹今普救寺也",
    "岐山法門": "五扶風塔者今平原上南下北東高去武亭川十里西去岐山三十里南去渭水三十里北去岐山二十里僧從五百因周武滅法廢之至大業五年僧不滿五十唐義寧二年寶昌寺僧名普賢奏上重興及太宗度僧八十人改爲法門寺四十年一度開勑許之及佛頂骨並曾入洛顯慶四年九月內僧智琮帝令求感得舍利勑使常侍王君德等送絹三千疋令造朕等身育王像餘者修寺其佛骨長一寸二分內孔方正外楞亦爾下平上高內外光淨其間空處受人小指宣律師首戴曾似大象光相變現不可常准京邑外道俗相連接二百里間道俗相慶顯慶五年春三月下勑取舍利往東都入內供養及佛頂骨高五寸闊四寸許黃紫色京師七僧入內行道勑以舍利及佛頂骨令僧頂戴一宿還收入內皇后捨珠帳及衣絹一千疋爲舍利金棺銀槨九重彫鏤窮奇龍朔二年還塔二十五日智琮弘靜送之入塔其於靈感舍利門廣之",
    "瓜州廢塔": "六瓜州城東古基者乃周朝阿育王寺廢教已後隋朝雖興更不置寺莊塔有舍覆東西廊廡周匝牆匝時見光明士俗敬重每道俗集宿齋會興福官私上下乞願有應云云",
    "沙州大乘": "七沙州城內廢大乘寺塔者周朝古寺見有塔基相傳云是育王本塔才有災禍多來求救皆驗焉",
    "洛陽白馬": "八洛陽故都塔在城西一里故白馬南一里許古基俗傳爲阿育王舍利疑卽迦葉摩騰將來者降邪通正故立塔表以傳真云云",
    "涼州姑臧": "九者依檢諸傳咸云姑臧郡名今以爲縣屬州漢書河西四郡則張掖姑臧酒泉燉煌也",
    "甘州刪舟": "十今爲縣在甘州東一百二十里縣城東弱水北大道側土塠者俗傳是阿育王但有古基荒廢極久斯卽疑爲姑臧塔也",
    "晉州霍山": "十一霍山南原大搥塔者遠近道俗咸稱是育王塔宣律師曾遊來地居爽塏南望逈敞視是古基村落稀遠矣",
    "代州城東": "十二古塔俗云育王寺比朔鴈門周時北狄地也故詩云北逐獫狁至于太原",
    "福感寺塔": "十三益州郭下福感寺塔城西本名大名相寺傳云育王使神鬼西山取大石爲塔基舍利在其中亦名大石寺隋王秀作鎮令人掘是一石尋縫至泉不見基際風雨暴至人有鑿取一片乃是黳玉隋初有詵律師見此古迹於上起九級木浮圖見在近有人盜鈴被鬼擎櫨斗起壓賊䏶唱呼僧至救得又永徽年王顏子彯摽有名夜上相輪取博山將被兩柱夾見一梵僧令唱賊寺僧至方免又貞觀中地大動此塔搖颺似倒無數人來見四大神形如塔等以背負之又一極富捨金三兩換露盤以嫌小下如雲香氣蓬勃騰涌流芳十日乃歇",
    "益州晉源": "十四在州西南一百餘里今號爲等衆寺本名大石基本亦同蜀三塔同一石蓋又益州北百里𨿅縣塔者在城北寶興寺中本名大石基相如前隋初有天竺僧曇摩掘又遠來禮育王塔至兩女驛間左右人行聲問之曰我十二神王從本國相護至此欲去曰請現又善畫寫形畢去詵律師乃依圖顏木刻十二神像莊飾在於塔下今見在焉又益郭下法成寺沙門道卓有名僧也天業初𨿅縣寺塔無人修葺才有下基乃率化四部造木浮圖莊嚴備矣塔有龍曾鬬也",
    "鄭州超化": "十五塔在列西南百餘里蜜縣界東南十五里東大川西嵩岳南歸山北又川寺院東西五六十步南北亦爾塔在東南角其北有五六大泉南面亦有皆孔方西南有五大泉南面亦有皆方孔三尺流溢成川泉上下安柏柱炭沙石灰上以大石如八尺床四面編腰長一尺五寸深五寸生鐵固之近有人試發一石下有石灰柏團抽出一長三丈徑四尺見在若育王神功可能搆此也上架塔三層南大泉涌沸鼓怒絕無水聲有幽州僧道嚴姓李形極奇偉年一百五歲獨住深山每年七日來此塔上盡力供養曾令善水崑崙入泉討之但見石柱羅列不測其際中有寶塔可高三尺獨立空中四面水圍凝然而住",
    "懷州妙樂": "十六塔在東北武陟縣西七里妙樂寺有五級白塔方可十五步並是側砌編石長五尺闊三寸下葺之極道俗目見訝其鬼作下不測底相傳踊出刺史令人下掘至泉不見其際矣",
    "并州浮明": "十七在并州子城東淨明寺本號育王唐初已來僧散尼居",
    "并州榆社": "十八大谷榆社縣下育王寺中現有僧住中有小塔古今相傳此是本塔亦未聞異相",
    "魏州臨黃": "十九縣西北三十里本名舍利寺今爲尼住今屬朝城三邊有水惟西開路基搆編石從水底上舍利真塔在水內室中如鄭州者三面水中有蓮花人皆怯入",
    "塔有八種": "十二因緣經云一佛二菩薩三緣覺四羅漢五那含六須陀含七須陀洹八輪王餘人不合露盤佛塔八餘漸減一",
    "齊州臨邑": "東有磚塔四方誌云造四面石獸周滅法時人不能毀至今在焉又朗公於齊州南山內四門石塔今亦在焉",
    "高麗遼東": "感通云遼城東有塔是昔聖王出現安行國界至此見五色雲覆地雲中有僧執錫至觀卽滅傍有土塔三重上如覆釜不知是何掘深一丈得杖并履得名梵書云是佛塔王因於上起塔七重昔塔爲育王塔也倭國去會稽萬餘里有會函隋時人學諸子史統及術藝無事不閑武德末去倭國貞觀五年還會至曾問彼人昧谷東隅佛法晚至亦未知已前有育王化不曰文字不言無以取據驗其事迹人曾開發土地往往得古塔露盤佛像矣",
    "渭南像谷": "雍州南七佛谷有花香龍池寺僧智積得香供養其山人望似塔佛面去美谷近有梵僧云此有七佛曾來矣",
    "坊州古塔": "玉華宮寺南二十里檀臺山有古塔基極宏壯面方四十三尺上有一層磚身四面開戶石門高七尺餘廣五尺傍有磚窰三十餘所有熟磚滿中云昔周文王因獵見聖僧所造一十三層左右村常聞聲鍾龍朔元年京大慈恩寺惠責重修感神及異僧稱南方淨土菩薩此塔已經四造今但牢作三層而止勿在華侈相傳置塔四百餘年龍朔中掘得古銘云周保定年塔崩是後漢時作也",
    "隋朝感應": "仁壽元年帝勑計八十州起塔葬梵僧所得舍利十月十五日齋三百六十僧感聖僧降帝自見禮拜雍州仙遊寺天降陰雪下日便晴歧州丈石如玉函現雙樹鳥獸基石變水精涇州大興國寺三處送石爲函儼苻契秦州靜念寺瑞雲再覆草木開花華州思學寺五色光現覆塔屬天雨花同州大興國寺照五十里蒲州栖嚴寺地震山吼鍾皷聲光并州無量壽寺放光天神無量定州恆岳異人負土布施忽失相州大慈寺雪下入塔日出雨天花非一度鄭州定學寺感光如流星設二千人供萬人食不盡嵩州閑居寺感兔自來毫州開寂寺界內無石異處三石便成其函至盤石有二浪井夾之汝州興世寺祥雲舒合秦州岱岳寺夜有皷聲三重門自開光相非一青州福勝寺掘基得自然盤石函將入有光明牟州巨神山寺獲紫芝二隨州智門寺基下得神龜甘露降黑蜂繞龜有似符文襄州大興國寺大雨下函日出楊州久旱舍利入境大雨蒔州栖霞寺人先夢佛西來吳州大禹寺渡五江風波不起又放光明獲紫芝蘇州虎丘東寺下基得舍利一空中聞樂井吼二日衡州衡岳寺白雲繞基三日而散桂州緣化寺十里飛鳥千萬夾輿行飛番州靈鷲寺有神仙雲氣交州衆善寺益州法聚寺廓州法講寺光高數丈瓜州崇孝寺隋州官人王威送流人九十道逢舍利放之州人取魚悉放餘州亦爾王公百官以舍利有感朝賀尋有詔仰惟正覺覆護羣生等又送海內五十三州至四月八日午時同下恆州無雲雨天花滿城下無州寫泉循營三州放白光石解作函洪白頂鳥引抗掘基自然石窟恰容石函涼德癖行鳥避滄觀五色雲現從午至暮瀛基內放紫光冀盲視躄行出函如水鏡放光現像函出仙人僧相莒三現光瘖者言齊菜楚野鹿鶴來江地得銅塔潭野象來迎毛天雨花貝宋井苦變甘放光雨花如雪趙放赤光有佛像寺濟放光空有鐘聲兗壽信荆雲蓋塔上雨花黎地下瓦及千秋樂慈雲蓋如飛仙泉涌病愈魏數放光天雨金花銀花又泉涌病愈汴放光像現𣏌放光許去州九十里放光雲覆塔甘井現沉蘭基下得石銅等三佛梁利放光如日豫放五色光文字金色顯曹現相最多安感一夕放光雲蓋魚集鄧函作玉文秦重得舍利衛光照於外洛僧先患腰不行聞舍利至起迎十里晉三度放光懷雄雉來馴放光異迹陝前後十一度現瑞洛香氣如風又放光鄭放光如日五十三州並選名僧一人散官二人普令刹放限十文以供塔用刺史以下王務停七日出正庫物造不差人也",
    "趙誘造塔": "開元錄云晉武太康元年至咸和中蘇峻作亂焚會所建塔寺司空何充後更重修平西將軍趙誘世不奉法傲滅三寶入建初寺謂道人曰久聞此塔屢放光明虛誕不經所未能信若必自覩所不論耳言竟塔內卽放五色光照曜堂刹誘肅然毛豎由此信敬於寺東更立小塔遠由大聖神感近亦康之力故圖寫厥像傳之於今孫綽爲讚",
    "造塔貯經": "慈恩傳七云永徽三年法師欲於寺端門外之陽造塔安西來經像其意恐三災所壞高三十丈用石奏帝帝恐石難用磚易勑大內東宮掖庭等七宮所有亡者衣服助法師修塔得成就基面一百四十尺并相輪高一百八十尺層層中心有佛舍利上層以石爲室安西來經像南面立碑勑褚遂良書矣",
    "育王經塔": "王殺八萬四千宮女夜聞哭聲王悔爲造八萬四千塔又天帝天上造三千塔竭溟海而求珠淨康衢而徙石盡力也出弘明集十三卷",
    "龍護大塔": "已上此方塔下西土塔一王舍城中塔去來無量聖人修道處佛勑婆樓那龍王守護乃至法滅東勝身妙高山下雲盡支提勑州寶護龍王守護次青鴦加那山中支提付蘇摩呼盧龍王華齒支提香醉山等二十處塔皆付龍王護之",
    "八萬塔地": "寶林傳云耶舍尊者爲育王於五指輪放八萬四千之光隨光盡處下塔其地是諸佛入滅菩薩化度羅漢神通道師三昧賢聖證果修習神定此六妙地可安塔",
    "八靈大塔": "有部攝頌律云一佛生處塔在劫比羅伐窣覩城毗嵐尼園二成佛處塔在摩竭陁菩提樹下三轉法輪處塔在波羅尼斯國仙人墮處施鹿林中四湼盤處塔在俱尸那城雙林樹下五在鷲峯山竹林園內六在廣嚴城獼猴池側高閣講堂七在室羅伐城誓多林給孤獨園八從忉利天下至平林聚落",
    "鉢塔寶成": "感應傳云佛令羅云洗鉢破爲五分諸比丘鉢亦各五分佛令八十億菩薩不入滅度護持正法及惡比丘佛以鉢擲上有頂次第而下佛告天帝施我真珠并天工匠又告天魔施我七寶又告婆竭羅龍王施我魔石珠三七日中造七寶塔一時皆成盛如來鉢塔高四十由旬勑龍王帝釋守護令諸末法弟子護鉢應器如護眼睛",
    "佛有衣塔": "法苑云迦葉佛衣塔佛付文殊釋迦衣函及塔亦令文殊及惡比丘可護",
    "慈氏靈塔": "上生經云劫波利村本所生處入滅時諸天人尋卽爲起衆妙塔供養舍利等",
    "塔近城門": "放牛經云迦葉佛塔下在水際佛手自取出是從天下處七寶所成高三里半詳恭王嫌近城門欲壞其塔夜自出城外二十里淨三藏去西土猶在親得瞻禮也",
    "栴檀王子": "百緣經云有辟支佛塔故破佛告諸比丘此是王子㫋檀塔時有王子花中而生步步足下生花身㫋檀香後出家成道入滅有此塔矣",
    "塔有三十二": "月氏國王於佛三十二相各造一塔一一殊妙出報應經",
    "塔名不瞬": "本行經云佛初成道見二商人目觀於佛不暫瞬目因造其塔故以名也律有放弓杖塔天冠塔",
    "海中寶塔": "處胎經云龍子將金翅王入海到七寶塔中見七寶函滿中經法十二分教",
    "治病塔": "投身餓虎經云㫋檀太子捨身時願我遺骨起塔除一切人病歸依病愈等",
    "塔有肉髻": "般若論云月氏國有佛肉髻塔有患癩者求之摩瘡卽愈也",
    "爪髮功德": "造塔功德經云佛在忉利觀音問佛塔功德佛言高至梵天小如針量盛如來法身骨法等功德無量也",
    "塔從地踊": "法華經云佛前有七寶塔從地踊出高五百由旬縱廣二百五十五千欄楯龕室千萬多寶佛塔矣",
    "塔有等級": "尼乾子經云佛塔十三層辟支十一羅漢四輪王無層不出三界小聖三二一凡夫不合諸天禮也",
    "塔園五百": "報恩經云鹿母五百子皆出家成道入滅母爲起塔只於後園母常悲感生五百子無作佛者願當來生生子作佛矣",
    "布髮起塔": "普超三昧經云摩納迎定光佛布髮淹泥之處定光令餘衆不合踏此是菩薩得忍之地如能起塔其福無量賢天長者聞佛所記起七寶塔尋得果證",
    "飛石塔": "本行經云佛初成道欲洗僧伽離衣天帝爲佛化池及洗衣石其石後飛往北天竺施蜜商人爲石起塔名飛石塔矣",
    "輪相共成": "異相云損瘦王爲迦葉佛舍利起七寶塔外石塔高一由旬相輪露盤七重王子王妃王女等造",
    "兒生金色": "金藏經云昔佛在時迦毗羅衛城中有一長者生一兒身紫金色問佛宿因佛言此兒曾以金薄塗迦葉佛塔像來所感如是",
    "寶手金錢": "佛在時有一長者生子手出金錢見者施與父來問佛佛言曾以錢施佛塔後出家得道矣出金藏經也",
    "治塔同生": "昔佛在舍衛城須達女名曰蘇曼面首端正時尸利國一遣兒到舍衛入祇園禮佛見女端正白王欲求王曰自取王子象駝女走至國爲妻後生十卵各生一兒王令問佛佛言十人同治佛塔來",
    "獼猴學僧": "阿育王國中有迦羅越人福德廣大所須應念卽至其家舍宅七寶所成乃至婦女端正少雙指空而寶零王問上座羅漢作何業曰毗婆尸佛時曾爲獼猴學僧作塔禮拜供養矣",
    "金地同緣": "金地國王名摩訶劫人衆熾盛無能敵者神威遠震莫不摧伏聰明大力領一萬八千小王來至佛所問佛昔因佛言王於迦葉時與諸人造塔也",
    "塔有靈怪": "西域迦畢試國有塔不甚高大而多靈怪人以指觸便卽搖振連基傾動鈴鐸和鳴等",
    "小塔漸高": "西域云迦膩色迦王佛在懸記吾入滅後四百年此王出世初不信法後廣興吾塔寺其王出世因遊獵次見一白兔逐入深林見一小兒作一小塔才可尺餘王因問曰何塔小兒曰佛記於此王立大塔言已而滅王於其上立大石塔王躬自運石欲覆小塔終不能覆乃高四百尺周一里半層基五級高一百五十尺方乃得覆上更起二十五層金銅相輪盛佛舍利一斛矣",
    "塔在僧寺": "四分律云有比丘尼遷化後以身骨被尼諸弟子在僧寺起塔往來悲哭被俗譏戲有習定比丘迦毗羅毀之被諸尼弟子呵罵或加刀佛知集衆制戒不許罵打比丘",
    "掃塔生天": "有人造塔死得生天妻常來掃夫所造塔思其夫夫爲下天謂其妻曰但勤修福歸依佛僧同生天上又妻夫造塔修寺妻死生天下來白夫但且修行還爲我夫夫乃出家修行得果不生天上",
    "生天道福": "佛在令五百羅漢自說本緣婆多竭梨曰我過去曾掃佛塔故感生天百返乃至遇佛得果也",
    "百同造塔": "昔佛在世時迦毗羅城中有一長者其家大富妻忽生一肉團後開生百童子長者問佛佛言此百童子同修佛塔來",
    "龍來共造": "迦葉佛入滅佛父爲王收佛舍利欲造其塔有四龍王化身爲人來白於王起塔用何物王曰土木龍曰用寶玉王曰何有曰四門外有四池各出諸寶取之爲二十五里方面已上諸緣皆異相金藏賢愚等",
    "塔高千尺": "高僧云元魏太后胡氏造塔九百尺上相輪一百尺上火珠可受二十五碩鈴一碩瓮大開基至泉得金佛三十五尊十二門聲聞一百里",
    "塔廟莊嚴": "法華經一云金銀及玻璃車渠與瑪瑙玫瑰琉璃珠莊校於諸塔或有起石廟㫋檀及沉水木蜜并餘材磚瓦泥土等",
    "塔名隨求": "西域記云滿足城南有一比丘死尸上有隨求此比丘合墮地獄以尸上有此真言得離地獄閻羅王遂令獄卒來看守又令人遂起塔名隨求焉",
    "塔起無量": "智論云迦葉佛父爲佛起塔又德主輪王一起百塔高五百由旬釋迦佛在四處入滅八處起塔也",
    "繞塔五福": "提謂經云一生常端正二得好音聲三得生天上四下生帝王家五終得𣵀槃又云佛在日與阿難入舍衛城而行乞食時有婆羅門從外而來見佛光相巍巍歡喜繞佛一匝而去佛言此人卻後二十五劫不入地獄惡道以右繞佛故繞塔亦然",
    "塔號勝軍": "西域記云勝軍論師講授之外常以香泥作小塔高六寸書經法呼舍利塔滿一億造木塔盛之記會慶讚前後滿七三藏親覩因他重聽因明論矣",
    "塔不能數": "法顯傳云白龍寺北有塔其數難知王欲數之一塔一人數亦增減皆諸聖塔矣",
    "塔有四種": "釋迦譜云天帝城門外東有佛髮塔西鉢塔北牙塔人門亦四一表人聖二令他信三爲報恩四起塔也",
    "禮塔勝利": "根本律云若人以金日施百千兩不如有人入寺誠心懺悔一禮佛塔",
    "塔四天福": "校量功德經云若人供養數如四天下竹葦無量不如造塔如其棗量安佛舍利其福勝彼也",
    "塔修延壽": "雜寶藏云有王七日必當命終相師定之王見故壞塔修之乃延壽命也",
    "塔禮毀壞": "付法傳云旣眤吒王見七寶塔禮而讚歎塔卽壞也王曰將無我福盡矣天曰此外道塔不消王禮矣",
    "塔是水精": "釋迦譜云佛舍利八國王分之阿闍貰王得佛髮被龍奪將在須彌山下起水精塔後阿育王知造鐵網取龍龍王怖之伺王睡已取王入海見水精塔謂王曰佛法滅時皆入此塔王乃止",
    "塔之名義": "要集云梵語塔婆此云方墳或云支提此云滅惡或云抖擻波此云窣堵波此云靈廟或云高顯",
    "塔中物護": "要集云塔中有物風雨須收不唯主客若有賊來急不得藏言此是佛物一切無常除不自取",
    "塔自移去": "莊嚴論云毗伽城有佛爪塔外道惑王曰不宜此國王欲壞塔一夜塔與樹井自移四十里又昔有佛塔破壞有比丘欲從王乞樹木重修王曰除我宮園餘者總得比丘至一村有樹神護極靈無敢犯者比丘取之神曰願施也",
    "壞塔滅法": "灌頂經云一神不護二教法欲滅三惡比丘互爲非法四不行戒律故犯所受五更相毀謗六四輩弟子學諸異道符書兵法七值諸惡王等",
    "鴈塔": "慈恩傳云佛初許食三種淨肉有日闕肉知事見鴈過戲告頭鴈自墜僧不敢食爲塔葬又開元經錄云大智婆羅門造純銀塔高三丈在無憂王都花氏市中",
    "堂是旃檀": "百緣經云佛欲造牛頭㫋檀講堂帝釋領諸神鬼爲佛求木造之爲欲度人令天供養",
    "天名善法": "俱舍云三十三天有善法堂是帝釋與諸天評論如法不如法",
    "戰勝立堂": "長阿含二十一云天帝與須倫戰勝造一堂名戰勝堂東西百由旬南北六十其堂百間間有七臺臺有七玉女一一玉女有七侍婢也",
    "自在講堂": "增一云自在天子爲鷄頭梵志造大講堂佛爲化成世所希有等",
    "鹿母講堂": "中阿含云鹿母爲佛造大講堂號鹿母堂也",
    "鴈子講堂": "善見律十云從迦維羅衛國至其雪山有大樹林本無人種自生中有高閣堂殿形如鴈子一切具足爲佛作故如卵",
    "病僧堂": "諸經要集云當於寺內西北角日沒處造內安佛像面東病人面西前安綵幡如居病者令想西方面其淨土如死也頭北足南面西背東",
    "房如赤花": "四分律云達膩迦比丘前後自作好房三度皆請上座卻後於黑石窟邊自燒瓦房其色如花除門扇衣竿不是其泥作佛見令碎之恐著房臥道果難成",
    "房須七寶": "異相云天須菩提從天宮下生人中境麁不能得道得七寶房佛令阿難爲辨入便得果",
    "房受與人": "增一經云長者造禪室施與羅云羅云出遊長者曰應棄我房諸僧別差人住住已羅云迴見房中有人乃白佛佛令集僧立制令住施主房者出遊須白不來卽辭僧中集衆作法秉白可差",
    "淨名神室": "維摩經云方丈室中悉包衆會并萬二千師子之座又云此室常現無八未曾有難得之法一金光常照無有晝夜二入者不爲諸垢所惱三常有釋梵四天王來會不絕四常說六波羅蜜五常作天人第一之樂法化之音六有四大寶藏周給一切七常有一切諸天嚴飾宮殿及諸佛淨土",
    "旅亭暫止": "萬行經云如有客寄宿旅亭暫止非久終不常住主卽不然如異生三界不同淨土聖人",
    "物不造堂": "四分律云尼露地說戒無堂施主與物造堂返造衣等佛制不許互用又法苑云蒼梧高要縣有鵲奔亭是蘇娥女子現處",
    "四梵堂": "四諦論云昔大天王具四梵堂後八萬四千王皆有梵堂唯大天獨名大十梵堂梵者淨也",
    "興善講堂": "高僧傳云其堂基鋪十畝道英唱梵聲搖門窗等",
    "安宅誦咒": "安宅經云離車長者子被諸神鬼所嬈居宅不安請佛供養佛爲說咒安其土地龍神出自門戶等",
    "其宅朽故": "法華經二云譬如長者有一大宅其宅久故堂閣傾危基陛頹毀柱根腐敗梁棟摧折等",
    "旃檀宅舍": "德光經云㫋檀樹香能除衆病若以此木爲宅居者離諸寒熱病苦飢渴一切蟲虵毒惡之難等",
    "修宅未畢": "法句經云有一老翁年餘八十蓋宅不已聞佛說法無暇聽之椽落打頭而死",
    "淨名神宅": "釋迦譜云唐使王玄策太宗勑往天竺至毗耶離城見淨名宅方丈室以笏量之從旦至中不至其壁而止知不思議室",
    "樹提天宅": "樹提伽經云所住之宅天宮無異以琉璃爲地堂閣七珍人間天福王不能奪",
    "福舍義屋": "婆沙云西域於路縣遠之處恐旅飢渴造舍安食名爲福舍",
    "宅疎卽滿": "出曜經云若人造宮殿屋宅如不至密天雨卽漏如行人不止其心便漏色聲香味觸",
    "神通之舍": "根本律二十二云六師索佛鬬勝影勝大王爲佛造神通舍哥羅王子以神力香山中取奇花妙果以供養佛在於北面須達三十三天取如意樹在南供養等",
    "老君之宅": "續高僧傳云毫州西穀陽城中有老君宅今爲祠廟庭前古檜四十餘扶碑文薛道衡製東百步有母宅老子是周小臣稱臣拜帝比見道士不拜何也又魯有孔子宅恭王欲壞得古文論語及聞音樂晏子宅近於市矣",
    "門名野獸": "本行云太子宮門名野獸開時聲聞二里守衛太子",
    "門下爲高": "地持經云佛欲行時若入門下者自高稱可佛身佛不低首不可思議",
    "毒龍守門": "報恩經云太子金銀琉璃城壕塹七重毒龍滿中盤結舉頭守門及七寶女等",
    "門內有帳": "法華經二云於其門內施大寶帳住立門側猶處門外止宿",
    "鐵門關": "西域記云近土火羅路險帶山有門是鐵所作上更懸鈴傍出鐵礦北突厥界也",
    "行踰門閫": "本行經云佛成道後父王請佛還國佛與聖衆同往至城門足履其門閫三千世界一時震動人天大集",
    "不直入門": "律云比丘不直入王宮門因見王夫人寶佛制戒不許乃至入室僧房門及夜秉炷入時皆外作相罄欬或白",
    "地獄鐵門": "俱舍云地獄各有四門皆鐵所作故頌云四面有四門關閉以鐵扇巧安布分量如開閉時唯業力羅刹獄卒等",
    "門常嚴衛": "本行經云太子遊四門見生老病死心樂出家又阿私陁仙人懸記父王愁惱常令守衛諸門其門安鈴如開也令聲遠聞恐太子出家",
    "天有四門": "法苑云忉利天城路數有五百四陌相通行列分明皆如棊道四門通達",
    "臺觀門闕": "崔豹古今注云門者明也兩戶爲門觀闕者於門兩邊樹其兩臺觀眺其上亦可標表金門是君門也闕者人臣至此思其所闕或君自思補闕過布其丹堊其下畫雲霧仙靈奇禽怪獸之類以示萬民丹五鳳蒼龍白虎玄武朱雀金木黃皆門名也或闕者缺也門兩邊缺然閥閱自序也臺門樹臺也如城門築土爲之壘木曰臺又高土爲臺又老子曰天門爲北極開闔爲終始治身天門爲口鼻也喘息呼吸等又塾門外之舍臣來朝君當就外舍詳熟所應對事塾之言熟也又屏行至門內屏外復應思惟罘罳復舍皆有思焉漢西朝置板舍亦築土爲之每闕殿舍合皆有焉",
    "佛造院門": "續高僧三十九論云如來在世親治院門大集僧務非聖不履迦葉營其九寺恆預躡泥目連之任月直常供掃地",
    "三界四關": "罵意經云佛言從世間上至六天爲死關從第七天上至十八天爲空關從十九天上至二十四天爲非常關從二十五已上爲出關善也",
    "觀其寶柱": "觀經云當觀寶地下有寶柱八楞光炎赫然甚可愛樂明逾日月色並珠金注想虔誠觀就生於極樂等",
    "明珠在上": "下生經云當來慈氏人壽八萬歲時城邑巷陌有明珠柱高十里其光明耀晝夜日月燈火不復現也",
    "有四寶柱": "上生經云有四寶柱一一寶柱百千樓閣梵摩尼珠以爲絞絡持宮四角等",
    "柱有光明": "釋迦氏譜云佛從忉利天下爲母說法處育王爲佛造石柱記之光明隨人罪福影其中如珠水鏡等",
    "柱喻生死": "莊嚴論云有王令匠造大石塔旣就巧妙王恐匠在別處更造乃令匠人上一高柱除去梯橙匠人眷屬夜至柱下曰何計免死匠曰依我之計速辦以衣上線接而垂下漸引麁繩垂而免死六度下生死柱亦然",
    "善法毛柱": "十誦律云三十三天有善法堂有五百柱有一寶柱柔軟如毛亦不倒碎不可思議諸天福也",
    "天作大柱": "集德三昧經云須彌山王作天寶柱最爲高大巍巍若菩薩博覽廣聞則爲惠又感通云佛從柱出見上佛部",
    "華表柱": "古今云堯設誹謗之木卽華表也以橫木交柱頭如華形似桔槔大路交衢悉設焉或謂表木以表王者納諫亦表識衢路秦乃除之後漢重修今西京謂之交午柱也",
    "廚": "說文曰庖屋也造食之所矣",
    "鷄頭鐵廚": "增一云鷄頭梵志貧夫妻二人賣身與不奢大臣得金錢三百供養佛僧佛令天帝四王取錢廚檀薪共辨希有",
    "廚從手出": "異相云有天女設供僧手化天廚因中曾手自與比丘造房故感手如此矣",
    "廚名香積": "淨名取香積佛飯因是得名",
    "廚畫黑神": "西域記云僧衆所居廚須畫黑天神供養以此神與僧爲施主荷護充饒飲食",
    "僧廚可論": "廣弘明云沈休文曰僧合至時著衣持鉢經律並談無許自立廚帳并畜淨人今取足寺內行乞事斷或有持鉢到門呼爲僧從鄙事矣",
    "三道寶階": "摩耶經云佛將下三十三天帝釋化寶階三道中金右琉璃左瑪瑙妙業天子等造",
    "三階": "海龍王經云龍王請佛大衆入海宮齋遂從海岸化三道寶階如忉利天下無異矣",
    "寶玉爲階": "稱讚淨土經云樓臺七寶階砌珠珍故云四邊街道亦以金銀琉璃也",
    "目覩三階": "法苑云天台山安樂縣令陳郡袁子雄崇信正法每夏常講淨名忽見三道寶階從空而下有數十梵僧乘階而下入堂禮拜手擎香爐遶法師三匝久之乃滅大衆同見驚嘆暄山其行遶聖賢靈感如此不可具述開皇十七年十一月二十一日別衆端坐而卒",
    "金臺七重": "文殊入滅經云佛光照文殊已其光化爲七重寶金臺矣",
    "七寶臺寺": "下生經云穰伽王有七寶臺用施慈氏慈氏尋施諸婆羅門而共分之慈氏見此寶臺須臾無常便悟正覺其臺高千丈千頭千輪廣六十丈",
    "蓮花爲臺": "梵網經云我今盧舍那方坐蓮花臺周匝千花上復現千釋迦等",
    "小兒之臺": "智論云小兒聚土爲臺殿城郭闕里宮舍或名米麵守護作戲日暮棄之如人老死棄此身城矣",
    "寶臺高妙": "大威德經云普色龍王有妙寶臺縱廣四十由旬青琉璃所成臺有八千座七寶所成亦皆殊妙",
    "天女化臺": "大般若云天女殑伽曰我今堪能具修六度卽將瓔珞奉散佛上化成四寶柱臺等妙絕",
    "般若清臺": "渭水備逍遙之苑盧岳總般若之臺深文奧旨發越來儀碩學高僧蟬聯遠至又云廣創惠臺大開表塔又破邪云晝滿月於清涼臺側又壘土高上也",
    "東臺木榭": "梁記云東臺西府相繼八十餘年又云六合珍臺遠稱淨土八行玉樹四照金樓百味香餐三銖綺服木作曰榭又老子云九層之臺起於壘土從卑立高矣",
    "騰光臺": "建元二年武帝起騰光臺以望四遠於臺撞玉鍾掛懸梨之磬吹霜條之管唱雲依之曲朔再拜於帝曰臣東遊戶林之野獲九色鳳鶵涔源丹瀨之水赤色西過洞壑見泉西亂泉在柞宮北有追雲起風之舟離塵舟待仙舟含煙舟或沙堂爲枻檝或木蘭文柘爲櫓棹又起五層臺於月下也",
    "神明臺": "洞冥云起神明臺上有九天道金床象廗虎珀鎮雜爲簟蓆良久設甘水之冰以備洪濁酌琨瑤碧酒炮青豹之脯菓則有塗除紫梨琛國碧李與衆仙食之望鵠臺西起府田臺又臺下穿影池池廣千尺登臺眺月影入池中使人乘舟弄月影因名影俄池亦名眺蟾臺等",
    "壇須淨地": "萬行首楞嚴經云其壇地用牛糞塗之其牛須是雪山中食香茅草糞餘卽不堪無卽取黃土淨者",
    "外界三重": "瑜伽云灌頂壇法地須堅實掘去舊土別好土填築平治已用紛繩拼量作內外三重壇界標相",
    "粉壇三色": "陁羅尼云其壇畫作印文然燈百味果食備辦八盤其食日別滿七日等",
    "壇頂輪法": "金頂經云先揀好地取白月一日或十五日須四方用七寶五穀方十六肘等",
    "戒壇玉石": "高僧傳云嵩岳有玉石壇大鄴有琉璃壇僧受戒羯磨說戒作法集僧唱共結之壇矣",
    "立壇誦咒": "熾盛光經云建立壇場安置佛像結界護持隨分供養令諸有情獲無量福矣",
    "壽靈壇": "武帝洞冥云元光中起壽靈壇上植垂龍之木似青梧高十丈有朱露色如丹汁洒其葉地皆成朱枝似龍倒垂亦曰珍枝樹此壇高八丈帝使董謁乘雲霞之輦以昇壇上至夜三更聞鷄鳴忽如天曙西王母駕玄鸞歌春歸樂謁帝帝不見王母形其歌聲遶梁三匝乃止壇傍草木枝葉或翻或動歌之感也四面列植柔棗條如青桂風至掃壇堦遊塵矣",
    "璧孔之福": "雜寶藏經云有一比丘命將欲終見壁孔在僧房上遂以泥泥之相者曰命卻未終衆僧之福能延壽命",
    "壁影留形": "西域云化修羅毒龍於石窟中壁上留影如鏡中之像三藏奘法師親往瞻禮虔祈乃現供養禮拜而迴",
    "令僧粉壁": "高僧傳云瓦官寺未就時有晉虎頭將軍顧鎧遂白緇徒令教粉壁登月殿掩雲扉采東漢之圖畫探西域之變相卽畫維摩壁於是妙相如生人爭施物來看其寺方就也",
    "牆七寶成": "上生經云有七重園一一園七寶所成又一園牆高六十二由旬五百億龍王圍繞此園矣",
    "巴連之牆": "法顯傳云此巴連城牆無憂王使鬼神築之或編石彫文刻鏤非世所造",
    "女牆": "經音義云牆上小牆名女牆者下大如男上小如女也",
    "物不得倚": "律云物不得倚佛牆壁有人入寺欲禮佛有解相婆羅門見其人面有王相欲以女妻之其人以杖倚佛壁禮以出外婆羅門見王相已隱倚壁所折不與女也又屏風古今注云孫亮作琉璃屏風有雲母屏風隔坐屏風是紙等",
    "屏序封疆": "說文音義云屏蔽也息也樹也士與大夫簾板而止諸侯以土名爲屏牆亦名序牆序思應對之辭處也樹牆者爾雅云東西牆謂之樹樹塞門者邦君也天子曰蕭牆臣朝於君至此嚴其肅敬因國諱改蕭牆或罘罳等同也又疆封者以土爲臺塹也表識疆境畫界者於二封之間又爲疆埒以畫界分域又彊坫置貨鬵物之所也又闠卽市垣闠卽市門也",
    "廁安西北": "根本律云廁應安西北隅以風便故又隨門而轉",
    "廁鬼呻吟": "本事律云有餓鬼至廁不得穢食爲鬼神所護有羅漢見鬼呻吟乃謂鬼曰汝因中曾爲比丘知事以觸僧食所感",
    "入廁作淨": "阿含經曰舍利弗伏樂淨婆羅門上廁有淨法用土及二瓶換衣淨洗都總有二十五威儀婆羅門見信伏求爲弟子也",
    "不故惱衆": "律云六羣比丘上廁無聲便直入廁令他先者生慚或自先入故心不起令他患腹欲上生惱汚衣白佛佛集僧制戒後須彈指先須早起",
    "不來如廁": "金藏經云蟬王邪見不信地獄見迦葉曰或有親友先死令來報我地獄有無至今不來迦葉曰如因犯王法殺之於市不可歸也上生天上見下如廁是以不來報王矣",
    "安護圊廁": "佛告天帝我昔於波羅奈國近於大道安其圊廁施諸往來感穢染不汚金色之身威光晃昱等",
    "上廁彈指": "雜譬喻經云有比丘入廁不彈指潛汚鬼面鬼怒隨逐比丘常伺其短",
    "十事不越": "沙彌威儀經云一欲大小便卽行二不左右顧視三至三彈指四不近從中之人五至三復三彈指六不大咽七不視下入不弄灰土九不以水澆壁十未澡手不應執物逢人不得作禮當避",
    "藏十種異": "華嚴經云一住二戒三慚四愧五聞六施七惠八念九持十辨如是十種是妙法藏",
    "書有七藏": "續高僧傳云丹陽南牛頭山石窟寺現有辟支佛窟有七藏經也及道書僧史儒典子史醫書方術符園等宋初到司空造寺其家巨富寫鎮山寺貞觀十九年旱失火延燒五十里二十寺并此七藏同灰燼矣",
    "藏有其四": "下生經云慈氏當來有四寶藏一在咀叉始羅國山中塔邊山崩地動此處不動時有愚人掘之驚怖而倒又云一伊勒鉢大藏在乾羅國二鉢軸迦大藏在彌提羅國三寶伽大藏在須吒羅國四穰佉大藏在波羅柰國",
    "庫藏盈滿": "持世經云有長者白佛如何得庫藏盈滿濟諸貧乏佛言我有神呪依法受持卽得皆如意等",
    "迦葉寶藏": "央掘經一云迦葉有摩尼寶八萬及餘寶藏其家巨富無量并無價寶衣棄如涕唾投佛出家持糞掃衣等",
    "物自在藏": "法華三昧經云菩薩手中出寶空爲庫藏名物自在",
    "藏有七種": "異相云一風二生三熟四冷五熱六見七欲如是諸藏是堅實寶義",
    "長者寶藏": "藏者藏也謂包含貯積之處法華經云藏庫諸物當如之何又云無量寶藏不求自得又云倉庫盈溢又經律論爲三藏又文殊生時地踊伏藏倉換金粟又佛見寶藏爲毒虵",
    "當求寶篋": "大悲經云若欲種種寶藏者求寶篋手讚云寶篋還將寶手持指人伏藏遣人知久埋白玉侵塵點乍掘清光出地基鸚鵡盃中含玉藻珊瑚樹上綴金枝不因菩薩相提拔富貴嬌奢未有期",
    "八藏之報": "普曜經云若有書經得八藏報一得意未曾忘捨二心藏無所不解三往來藏一切佛法四總持所聞不忘五辨才須宜皆受六甚深藏未曾斷絕七道意將護正法八奉行藏無生忍也",
    "寶藏四種": "華嚴經云一衆寶積聚藏二無盡寶藏三遠熾然藏四一切莊嚴藏等",
    "八萬法藏": "阿毘曇云佛爲一樂法衆生始終說法名一藏如是八萬又十六字爲半偈三十二字爲一偈如是八萬有長短偈四十二字爲偈如是八有云佛自說六萬六千偈爲一藏有云塵勞八萬說八萬法門等",
    "藏有三種": "不動尊使者經云一人藏人所藏者二地藏鬼所藏者三天藏天所護者也",
    "藏復有四": "大乘四法經云一陀羅尼二辨才三法四無盡財迴向藏",
    "金櫃盛冠": "續高僧傳云王玄策奉使西土至一池如火煎湯煤英煑米立可待也云此有金櫃內有慈氏天冠",
    "金櫃七印": "七佛呪經云王得金櫃七印印之是父王所封大陀羅尼遂開如法受持有靈矣",
    "櫃盛送王": "根本雜事云猛光王好色國內媱風大行增養大臣有妻極麗賢智多能有六大臣各令女使盡欲情求夫人悉許卽告其夫此可乞辱夫曰可爾令夫佯病剋日令來夜各一房房皆安櫃六大臣總在櫃中被鏁閉便上於王言夫病留物上王王令開櫃六臣露頂跣足而走王亦大笑也",
    "篋": "古今注云藤竹作也因魏武帝所爲以軍中服用藏之輕便作五色篋以表方而周公籐篋",
    "同處一篋": "金光明經云四大毒虵同處一篋二上二下所譬人身四大所造地水沉下風火輕上一大不安令人有損",
    "㪷入市用": "智論云如私斗入市不合官斗無又肯用如非佛法人信用無不疑",
    "輕秤小㪷": "佛名懺悔云或以輕秤小斗欺誑他人故法華經云斗秤欺誑他人調達破僧等罪重也",
    "得旃檀升": "法句經云須達在糞上得一㫋檀升後大富貴也",
    "杓抒大海": "本行經云我曾精進杓抒大海卻得其珠又高僧傳道安見兩木間有兜知主人姓名曰林百升呼之主人大異也",
    "龠合升㪷": "漢記云量龠合升斗斛者以量多少起於黃鍾之龠以秬黍中者一千二百粒爲龠龠十爲合合十爲升升十爲斗斗十爲斛斛十爲量龠者契也合者會也升者登也斗者聚也斛者角也職大司農寺掌也",
    "秤平不等": "般若論云尸毘王救鴿捨身肉代之以秤秤肉盡其身鴿猶重俱一命也王自昇秤其秤乃等鷹復釋身也",
    "能秤所秤": "俱舍云十八界中幾能秤幾所秤可秤名重不可秤名輕地界等",
    "秤罪輕重": "王玄策行傳云摩伽陀國刑法最正若犯罪者不加𭜸掠以神秤秤之秤人之法以物與人輕重相似平以作一符亦以別等其輕重卽以符繫人項上以所秤物添若人有罪卽重無罪卽輕隨罪斷之若小可罪卽鏁其兩脚用爲罰罪如經業秤",
    "權衡者秤": "漢記云平輕重銖兩鈞石也本起於黃鐘之量龠容千二百黍重十二銖兩之爲兩地也十六兩一斤三十斤爲鈞爲碩銖者從微至見可殊異也兩者兩黃鍾之重斤者明也三百八十四銖易二龠之多者有陰陽變動之象十六兩爲一斤斤者四時也乘四方之象鈞者以平鈞也三十斤如一月之象碩者權之大者四鈞四時之象石者一百二十斤十二月之象五權備矣物以權鈞生之衡衡運而生規規圓而生矩矩方而生繩繩直而物方定矣是爲五則君臣用焉以定國禮百土由焉以爲法式職在鴻廬掌之",
    "分寸定尺": "度者分寸尺丈引所以度長短也本起於黃鍾以秬黍中者以一黍廣之九十分爲黃鍾之長一黍爲一分十分爲一寸十寸爲一尺十尺爲一丈十丈爲一引而成立度審矣職在廷尉掌之",
    "盆供五百": "盂蘭盆經云金銀琉璃車𤦲瑪瑙珊瑚琥珀爲盆五百盛諸華果飲食以七月十五日衆僧解夏供養佛僧能救七世先亡得離苦解脫",
    "武帝送盆": "弘明云梁武每於七月十五日普寺送盆供養以車日送繼目連等",
    "用盆洗脚": "一切有部根本律云其洗用盆令中安臺應如象鼻以各足故又盆器米麵等",
    "甕有萬口": "本起經云寶甕萬口而盛甘露佛初生時也三十二奇瑞之一也又益都金甕見金部等",
    "同泰寺鑊": "感通云梁武帝於同泰寺鑄鑊兩口用銅各容三十斛等又地藏云銅釜地獄卽鑊湯類又四分比丘許用銅鐵土釜等",
    "釜受百斛": "阿含云佛化滿才長者令諸有神通者去有廚人以通力自舉一鑊可受萬斛兼一百斛大杓先去名曰乹亭作人也",
    "釜安其隔": "根本云愚路因中曾爲長者被兒婦欺爲粗食在釜爲隔誑之言一等也細者兒婦自食又三寶錄云前漢七帝徹始建元號乙丑歲汾隱鼎現水中丈八尺一寸三尺六寸高秦求不得漢自現也遂改元號元鼎元年矣",
    "五天服飾": "西域記云憍奢邪衣野蠶絲也芻摩衣麻也欠鉢羅衣毛也褐刺縭衣野獸毛也北印土多寒佛許著皮氈衣外道服飾紛雜異製或衣孔雀羽毛及尾或露形艸板掩體衣或赤或白比丘三衣祇裙七條青黃黑赤王臣婆羅門等清素居簡潔白儉約服翫良異華鬘寶冠以爲首飾環釧瓔珞而作身佩有富商大賈唯釧而已人多跣足少有所履染其牙齒或赤或黑齊髮穿耳修鼻大目貌也",
    "僧衣十三": "寄歸傳云一僧伽知二嗢咀囉僧伽知三安咀婆娑四尼師迦伹那五裙六副裙七掩腋衣八副腋衣九拭身巾十拭面巾十一剃頭衣十二覆瘡十三藥資具衣又初受戒六衣須具一腹衣二上衣三內衣四巾五坐臥衣六水羅此資身在道須得",
    "壞色五利": "四分律云著染壞色衣有其五利一順聖威儀二離傲慢三不受垢塵四不生蟣虱五觸時柔軟易將護故又過染衣有五失一疾破二不堪苦用三勞心四無益煩惱五障諸善品又著好染衣亦有五失一自長嬌盜二生他嫉心三故令他知是冶容好色四求時多勞故五障目善品又云不得著光打衣也",
    "衣有六種": "十住論云一劫具二芻摩三憍施耶四毳五麻亦布也六赤麻",
    "衣直十萬": "智論云迦葉衣直十萬兩金耆域上佛深摩根羯簸衣價亦直十萬兩金佛令割截作僧伽梨大衣等",
    "衣以蔽身": "智論童子問經一云所著衣皆須赤色鮮潔或以艸衣或樹皮衣或麻衣等蔽其身",
    "衣中現事": "華首云佛神力故令諸菩薩於自衣中各見自己將來成佛國土弟子說法度人等",
    "衣無太過": "文殊問經云衣無黑白赤黃太過須合度清淨",
    "衣從樹出": "智論云諸天之衣皆從樹出亦無經緯縫裁光色輕輭床搨被褥幃帳枕席亦樹出",
    "衣重六銖": "智論云四大王天衣二兩忉利一兩夜摩十八銖兜率十二銖化樂六銖他化三銖色界衣無量等",
    "衣施衆祐": "中阿含云佛記彌勒當來成佛亦名衆祐汝於來世不久成佛令阿難將姨母所造金㲲施之表當次補矣",
    "郍律造衣": "中阿含十九云郍律三衣麁破告阿難曰與我借倩僧衆造衣阿難曰可爾乃偏房普倩佛言何不倩吾阿難卽倩佛佛裁剪僧衆縫刺等",
    "衣飾殊異": "雜阿含云難陀著雜金寶履新鮮光彩之衣入城持鉢欲修俗行佛化方便乃止卻不思罷道",
    "衣覆不燒": "雜阿含云如來入滅衣有千領唯內外二不燒阿難偈云千領納㲲衣如來身唯二領不燒上及近身者表內護弟子外護國王",
    "衣寶殊勝": "正法念經云衣寶柔軟垢穢不著溫涼隨時亦無飢渴病苦水火刀杖不壞",
    "尸惜其衣": "十誦律云黑阿難有力見新死尸上有其衣便取尸動曰莫取阿難便唾罵強取尸隨至寺守寺神不令入佛知制戒令壞取未止",
    "乞衣現相": "律云若比丘現寒熱相求衣及說法弘乞衣等皆得其罪佛不許故",
    "襏襫錦繡": "律云雨衣或錦繡珠寶等裝飾又動欲衣尼不許著除有瘡腫",
    "衣可助道": "般若論云罽賓三藏行阿練若至一王寺王設齋會三藏造之守門者不令入遂借好衆得入曰衆可助道也",
    "嵐風不動": "般若論云佛衣嵐風不動離身四指塵垢不染等",
    "衣盜不識": "異相云衆商人遇賊衆衣旣多賊不識好者有鹿毛衣不肯要有一貧人得之賣價極多如人不識邪正矣",
    "燌衣求細": "百喻云王因出獵至田野中見一宮宅而得飲食不見其人問其故曰我本王宮人以嫉妬故得衣燒之得食施之今感食自然無衣也王尋與得使火燃王爲作福也",
    "衣誑天女": "婆沙云有人見天女心生欲染便誑言與汝天衣女聞近前便卽摩觸女言衣何在曰汝著竟唯我眼見餘眼不見此衣極妙",
    "衣益三價": "薩婆多論云凡出家人市買不得下價索他物得突吉羅或佸唱衣物未三唱得益價三唱已不應益衆亦不得與唱衣已不得悔得罪",
    "許受貴衣": "毘尼母論云耆婆童子醫得貴價衣上佛願諸比丘亦得受佛默然許之",
    "迦絺郍衣": "律云此曰功德衣以自恣有五利一許畜長衣二不失衣許離衣三別衆食四展轉食五不屬受他入聚落等",
    "浣衣五利": "四分云一除臭穢二無蟣蝨三身無瘙癢四受染色五久遠受用若過時不浣五失返上",
    "富有衣盂": "五分律云塢波難陀奄化衣盂直三億金錢又薄俱羅入滅衣鉢不直十文帝釋將往天宮供養少欲知足矣",
    "迴轉僧衣": "律攝誦云如比丘死所有衣鉢可唱與衆名迴轉也得價已於三寶處作福須焚殯後聲鐘擊磬作相集僧若衆未集有人盜者一切僧處得罪若衆集已盜者據現前僧多少得罪",
    "爲被殺人": "開元錄云支謙值漢末奔吳唯有一被寒者命之同蓋有賊夜私將去同侶問曰被何在曰被似賊將去曰何不呼賊同侶可捉殺之謙曰不可爲故被而殺一人損慈悲性",
    "衣直餘用": "律云吐羅尼衣破勝鬘夫人與衣直將買食等夫人見不作衣問之曰我無兒夫日須齋食未及衆也夫人白佛佛集衆制戒不得互用遂施主本心矣",
    "病衣與許": "四分律云尼至居士家汚他氈褥床席生俗譏嫌佛許著內病衣又尼許他衣卻不與又或索大價或與己卻奪又或衆索過四㲲價佛皆不許並得其罪不許從比丘乞衆等",
    "無著俗衣": "律云有尼至居士家見其婦衣瓔珞戲便著之坐臥居士外來便卽鳴抱尼因大叫佛制不許",
    "衣不能燒": "婆沙論云再活尊者入滅盡定被聚薪而燒俱不能焚以定力故衣不燒神力定力也",
    "三衣去惡": "本行經云袈裟此云去惡佛初出家梵夫獻色界之衣後十方佛共獻合爲一也三衣者一安多會五條二鬱多羅七條三僧伽梨大衣九條至二十五條涅槃僧裙也尼師壇座具也岐掩腋衣無業相縵條攴也",
    "如敬其佛": "僧祇云敬袈裟如佛田衣生福田也又業相似稻田畦也披此亦能消瘦煩惱亦名忍鎧能壓貢高伏其魔衆亦喻蓮華不染泥滓亦名諸佛幢相不爲邪衆所傾田衣不爲見者所汚壞色不爲俗貪亦名救龍金翅鳥怖降伏外道別外異俗矣",
    "色亦各異": "舍利弗問經云大衆部黃上座木蘭薩婆多赤曇無皂四處不應著一衆不宜二僧無處三有盜賊四君臣不樂也",
    "不得不敬": "金藏經云若著袈裟不問有罪無罪有戒無戒不得打罵殺縛如出萬佛血也以佛相敬田也",
    "施染生天": "正法念經云若人持戒信心清淨爲法衣故施一果直淨心爲染皆得生天受勝妙樂矣",
    "披者得度": "華嚴經云披者遠三毒近爲四生標識又大悲經云披者當來慈氏皆度",
    "佛衣少破": "賢愚經云佛衣少破欲化有緣時一長者施少㲲與佛尋感果受記時諸人衆卽共皆施好㲲名衣",
    "佛開五部": "三千威儀經云有部博通敏智道利法化應著絳色衣經部奉持重戒斷當法律應著皂色衣上座部精勤奉決承護衆生應著木蘭彌沙塞部禪思入微究暢玄理可著青色衣摩訶僧祇部勤學衆經敷演義理應著黃色衣佛在日因羅𡋕薄福乞食不得遂分五部服色不同",
    "金㲲袈裟": "因果經云佛姨母手自紡絹金㲲袈裟持上佛佛不受令於僧中次第行之無敢取者佛意非親僧衆福勝故彌勒受之表當補處繼紹佛位",
    "胎衣願力": "釋氏譜云胎衣尊者願力留胎衣袈裟至佛法滅盡以爲表記法滅卽盡今已少損其衣赤色三藏至印度親禮",
    "鮮白苾芻": "俱舍云鮮白苾芻尼與衣俱生以前生爲貧女施㲲與迦葉佛來感世世與衣俱生乃至出家得道亦變袈裟等",
    "袈裟五德": "釋迦譜云於寶勝佛所釋迦發菩提心時願我成佛時令我袈裟有五功德一必得受記二得不退轉三得飲食四得調諸根五刀兵自護",
    "大悲願力": "悲華經八云大悲菩薩願當成佛時入我法披我服者當離五事飢渴鬬諍三途苦難以菩薩願力不可思議也",
    "袈裟上佛": "異相云有王發大乘志上佛袈裟又知佛果難得又取二乘所上袈裟尋至下方終不能取王怪問佛言初發大乘佛心今求小果是以如是王知佛意卻發大心袈裟方得",
    "勑賜袈裟": "慈恩傳云三藏飜經勑加供給衣服臥具數令換易施納袈裟一領價直百金觀其製作都不見針線出入之處帝後宮製造時蘇州道恭常州惠宜並有高行學兼內外太宗宜對見披納袈裟是先師梁武所賜帝因取後宮造者納袈裟似二師皆尋進詩欲乞帝不與遂賜裝法師謝表曰金縷上服傳自先賢或無價衣聞諸聖典未有窮神盡妙目擊如今之賜觀其均綵濃淡敬君不能逾其巧裁縫婉密離婁無以窺其際便覺煙霞入室蘭囿在身旋俯傾瞻頓增榮幸云云",
    "惠全袈裟": "高僧傳宋沙門惠全涼州禪師也教授門徒五百有一弟子性頗麁暴全常不齒錄忽自云已得三果全以無行永不信許全後有疾乍入來全怪閉戶塞窗自何而入自是方信曰我死當生何處曰生婆羅門曰何以曰信道不篤外學未絕然爾一會得其道爾如言可作後一袈裟與沙彌受之是聖人來化與證果也",
    "稠禪袈裟": "續高僧傳云齊文宣帝問稠曰弟子不見佛之靈異頗得見師否稠曰非沙門所宜帝強之稠乃以袈裟在地帝宣十人不舉令小沙彌取如常帝大駭矣",
    "毀誑重罪": "續高僧傳云貞觀五年梁州安養寺僧惠光弟子母貧無內小衣來至子房將故袈裟作之與諸女人戲笑次俄頃霹靂忽死子殯復出",
    "鬼神不觸": "高僧傳有僧在岩下宿以袈裟遮前有鬼神來不威而退恐觸袈裟矣",
    "王臣怒罪": "律云檀膩迦比丘取王防城大木爲房王臣不殺爲見袈裟",
    "奔牛暫觸": "異相云比丘持鉢有奔牛觸著袈裟死得爲人乃至遇佛出家成道又有比丘袈裟價重賊來盜之不舉定力持故",
    "妓女戲披": "異相云有王妓女因戲借僧袈裟披舞以此爲因後成佛果",
    "師子忍死": "報恩經云有獵人見堅誓師子身毛金色常親比丘獵師乃假作沙門持弓射之師子忍死以見袈裟不傷矣",
    "織繡袈裟": "高僧傳苻堅爲智賢法師勑令造織繡袈裟賜之三年始成",
    "剪華毳服": "尼高僧傳云石勒與澄剪華納袈裟象鼻澡鑵等",
    "陳帝所賜": "高僧云惠乘與法師論義陳帝時立佛果二諦義勑賜天柱納袈裟也",
    "杜智免死": "法苑云唐時曹州離狐人杜智揩少好釋典不仕不妻披僧衣隱居泰山誦經爲業後因病見羣女欲取見袈裟羣女皆退病愈免死矣",
    "金翅不吞": "海龍王經云有諸龍王佛前求救我等子孫皆被金翅鳥食佛令歸依三寶與故袈裟各分一縷繫之皆免又王玄榮曾奉勑往西土送袈裟與西天僧出行傳又陀羅尼集云比丘作僧伽梨衣卽三十二大士願至守護意感復衆生沒溺三途而無覆護故披此衣今裁割已旣入律行縫時願四天王守持衣時言檀越某申哀愍七世衆生父母內外親屬沒生死海減割身口之分以作法衣爲嚴勝福願成三十二相等又成佛經云迦葉傳釋迦大衣與慈氏佛才覆兩指",
    "慈氏天冠": "上生經云慈氏菩薩在知足天相髮紺琉璃色釋迦毗楞伽摩尼百千萬億甄叔迦寶以嚴天冠其寶冠有百萬億色有化佛及化菩薩以爲侍者住天冠中又經云五百億天子各各脫身㫋檀摩尼寶冠我今持是無價寶珠及天冠爲供養大心衆生乃至化成四十九重宮也",
    "袈裟十利": "大乘本起心地觀經五云一覆身離羞恥具慚愧二離寒熱蚊蟲三示沙門相四寶幢相生梵天福五寶塔相滅諸罪六壞色不生貪欲七佛淨衣作良由故八消罪生十善九增菩提芽十如甲冑離煩惱賊三世諸佛三乘共也",
    "道衣式檨": "靈寶經云褐長三丈六尺三百六十寸法一年三百六十日一身兩袖兩角角有十二條兩袖亦十二合二十四法二十四氣二帶法隱陽二儀乃至羣庶異也",
    "儀式可觀": "道門威儀經云入道之冠或如五岳或似琴尾或像蓮華冠冕服章佩符帶印操持簡籙接奉仙庭登金闕玉京救三途六道等",
    "道士執簡": "玄中經云用金玉廣一寸如雜木名手拔手簡入人家執之出百里榮杖攜銅瓶入王宮城舍宅等門外十步外着巾披執又正理云玉珮金貂莫施於樵野荷衣蕙帶不踐於王庭",
    "公候服冕": "古今注云漢舊乘輿黃赤綬四采黃赤縹紺淳黃　圭長二丈九尺九寸五百首諸侯王赤綬四采黃縹紺淳赤圭長二丈一尺三百首太皇太后皆與乘輿長公主同天子貴人與諸侯同綬者加持也諸貴人相國皆綠綬三綵綠紫紺淳綠圭長二丈一尺二百四十首公侯將軍紫綬二采紫白淳紫圭長一丈七尺百八十首公主封郡服紫綬九鄉等中二千石青綬三采青白紅淳青圭長一丈七尺一百二十首自青綬已上縱皆長三尺二寸與綬同采而首半之縱者古珮襚也佩綬相迎受故曰縱紫綬之間得施玉環缺千石六百石墨綬淳一采圭長一丈五尺六十首自墨綬已下縱皆長三尺與綬同采而首半之百石青紺一采皆宛轉繆織圭長一丈二尺凡先合單紡爲一絲四絲爲一扶五扶爲一首五首成一文文采淳爲一圭皆廣一尺六寸漢末喪亂圭佩之法絕而不傳魏侍中王璨字仲宣識古佩之法始更製焉",
    "貂蟬胡服": "貂者取其有文而不炳煥外柔而剛勁蟬者取其清虛識變如在位者有文而不自耀有武而不示人清虛自守識時而動矣",
    "文武冠冕": "文官冠者進賢冠古委貌冠之遺象也武官冠惠文冠古緇布冠之遺象也緇布冠上古之法武人質朴故取其法也冕冠也又褋廝役之服取便用耳乘輿進食服褋衣前漢董偃綠㥽褋衣以見武帝廚人之服又古兵士服韋弁今伯服青纏衣素裳韎弁赤㥽遺法又冕旅繁露卽綴玉而下垂如露而繁弁者周時目冠名弁矣",
    "腰帶如虹": "正法念經云天人所繫腰帶猶如天虹衆寶所成也",
    "取帶之報": "法苑云宋唐伯盜施佛錢後病癩卜者云由盜佛錢文怒佛是何神而令致此居今當試更廣劫奪若復能病可也有前縣令何欣婦織成寶蓋帶四條上佛又盜爲腰帶不盈百日瘡起帶處而死元嘉年初矣",
    "腰帶頭異": "四分律云尼戒四十云尼不得著衣求好亦不應露身腰帶頭作燕口緝作華樸聽編織圍腰或一匝兩匝等",
    "神授如意": "續高僧云惠勇法師於京報恩寺忽有神人授與竹如意兼漆函盛三論相與勇忻受之矣",
    "形如龍爪": "淨名經義抄云牛呵羅漢說法時以有口病恐大衆生輕龍現爪以遮口因作如意猶象龍爪",
    "千人歎悅": "續高僧云惠布與惠禪師共論禪理師喜以鐵如意打案曰萬里空矣此智者無也坐中千人歎悅矣",
    "水犀如意": "廣弘明集云梁武帝以水犀如意賜昭明太子蕭統謝表云式是道儀所須白玉照彩方斯非貴珊瑚挺質匹此未珍彫刻旣成先被庸薄如蒙黃帝之簪似獲趙堯之印云云",
    "數珠功德": "數珠經云菩提子其利億倍次蓮子槵子瑪瑙水精琉璃等其數一百八以百八煩惱如難得五十四十二十十四十七等亦得",
    "勝利十種": "陀羅尼云數珠依印利有十種佛像施光幡自然動無雲有雷燈焰四尺等",
    "受持之式": "蘇悉地經云持數珠當心不高不下小低頭繼念三寶八大菩薩等",
    "儀容想念": "前經云若念一數珠畢禮一拜觀想尊容或想真言常在心內也",
    "木患子經": "有王名波琉璃白佛言小國難多願示善法佛言貫木患子一百八常念三寶滿二萬遍身心不亂滿一百萬除百八結得無上果有苾芻莎昇誦十年得初果",
    "大悲數珠": "大悲經云若十方佛速來授手者當求數珠手讚云數尺紅絲一索珠覺來身外更塵無曙昏立課求三聖福惠能教滿九衢早晚放光傳寶掌何時默念見文殊大須勉力投千眼百歲生涯過隙駒",
    "剃刀天降": "續高僧云隋朝仁壽初天降剃刀三十二枚用甚銛利而形製殊勑賜令僧常用剃剪",
    "七寶刀": "法苑云佛令阿難金剛座西取七寶剃刀及金浴盆如是過去諸佛所用之刀在五色華池龍王守護也",
    "刀錐針施": "寄歸云印度衆僧解夏日人多施錐針刀子等求聰明利智及衣物藥等",
    "瓶持觸淨": "四分律云有比丘遇無水處水或有蟲渴殺佛知制戒令持觸淨二瓶以護命故",
    "魔不能動": "觀佛三昧經云魔王領八十億魔軍欲擲佛於世界之外佛言汝不能動我淨瓶何況於我魔王盡力瓶終不動",
    "瓶中澡浴": "西域記云昔瓶沙王無人處禮羅漢沙彌曰勿遇人說王意慚禮小兒恐人傳被諸王所笑張我薄德沙彌對王脫衣入淨瓶中浴謂王曰勿告人王慚知聖也",
    "瓶藏馬鏡": "釋經記云羅什譯維摩經至芥納須彌毛吞巨海姚興閣筆曰後人信不及什以帝馬鏡內淨瓶中鏡亦不小瓶亦不大姚興信伏書之",
    "瓶出珍寶": "異相云有人供養道人比丘乃與一瓶曰此瓶隨意必大富貴慎勿請王王見瓶奪之前人又求道人比丘乃與木石索之王忿令捉木石打人無計可制王乃還瓶也",
    "瓶碎失寶": "生經云有人至貧乃求天帝心志旣盡天賜寶瓶所須如意卽富盛乃命親族大開筵會諸親願看如意瓶前人取出安在筵上醉舞歡喜乃悞碎其瓶珍寶皆失如人破戒失聖道",
    "得龍女瓶": "不空云持真言者以咒加持輪索得龍女瓶化池而浴得水服之成大神通又依壇立法誦咒加持從瓶如意一切處現也",
    "瓶盛空現": "大佛頂經云如人以瓶盛空遠獻空非此入亦非彼入表虛妄本無矣",
    "頂有光瓶": "觀經云大勢至菩薩頂上肉髻內有一寶瓶盛一切光明也又云如畫瓶中滿盛不淨愚者頂之其瓶忽破惡穢可厭矣",
    "畫瓶相欺": "道地經云有一年少以畫瓶盛滿不淨令人擎至城外曰此瓶封頭內有酒勿令人近好我當後至其人無惠與他擎出至暮不來開見不淨曰欺我甚也如觀身",
    "置毒在瓶": "律云有比丘於他澡瓶內安置虵蝎故惱害他得三種重罪",
    "胡瓶眷屬": "大悲經云若爲一切善和眷屬者當求胡瓶讚云獸而胡瓶口每開不盛甘露卽瓊盃金華蔟腹寬如背玉瓣填咽小較罍惡友漸調爲惠馬炎爐當變作寒灰君看廣大慈悲主萬頃華間坐寶臺又若爲生梵天者當求君遲瓶手讚云八德甘津滿此瓶冰霜偏灑醉人醒有咽通腹全如蓋無鐸風搖不似鈴圓月掌中孤影碧千光臺上點苔青迴心卽是修行路終日空門大啟扃",
    "罐淨要用": "五分律云其澡罐咽細腹粗罐淨使易生善長道最爲要用是以諸佛歎賞衆聖受持",
    "象雙口鼻": "高僧傳云羅什與遠公書信物以象鼻雙口澡罐一以備法器有書謝及物在傳等",
    "佛付澡罐": "法苑云過去迦葉佛入滅付我澡罐其頂上有雙龍遶下有師子蹲踞拘留孫佛所製遞相傳付內有八功德水能除飢渴遺法在中今釋迦佛滅度後澡罐准氏譜云在小王舍城多寶寺中",
    "香爐佛付": "法苑云迦葉佛付我香爐前有十六頭半是師子半是白象於二獸頭上別起蓮華臺以此爲爐於四椽上起六銀樓樓出天童可長二寸如是童子合有九十六每燒香時諸童子各各番來起香爐後師子向外蹲踞頂上有龍盤繞上承金華內有金臺卽爲寶子子有十三萬億真珠大樓盛諸妙香乃至皆是拘留孫佛所製付佛",
    "鵲尾香爐": "法苑云宋費崇吳興人泰始二年受菩薩戒常以鵲尾爐置前見神將去又法華經云寶瓶香爐充滿其國手爐以手持者鵲尾取柄相似矣",
    "鉢有三種": "梵云鉢多羅略故呼鉢行事抄云一佛在蘇摩羅國自作坯燒二鐵打成鉢三是泥鉢卽瓦鉢也不越二種此云應器餘金銀寶玉奢貴難得不許木多垢肛石重難持不許受用",
    "鉢爲佛事": "法滅經云佛滅正法一千五百年後佛鉢至此天竺罽賓于闐丘慈尸利燉煌姑臧長安鄴都楊州各二十年廣作佛事等",
    "施鉢願受": "央掘經云四天王以天上妙鉢施央掘不受謂天王曰汝小蚊蚋爾令我受鉢我自有瓦鉢",
    "奉上寶鉢": "法華經云妙音菩薩以八萬四千七寶鉢奉上雲雷音宿王華智佛更以十萬種伎樂供養",
    "不許長鉢": "根本律云有賣香子出一鉢極妙見一比丘欲施與之比丘曰我有鉢佛不許畜長鉢到寺告衆烏波難陀曰汝不應在大衆中但論衣鉢不言佛理意欲自取明日至彼廣說方便乞他鉢他與佛知呵責不許長畜減五綴不漏勿求新好矣",
    "寶鉢五百": "盂蘭盆會中瓶沙王以五百寶鉢金銀車渠瑪瑙珊瑚虎珀各五百鉢七月十五日盛華果供養佛僧",
    "鉢水獻佛": "除災患經云三橋渡江見諸餓鬼佛愍之令與鉢盛水教來獻佛承此福故得值慈氏佛當得離苦等",
    "以鉢付囑": "處胎經云佛入滅鉢盂錫杖首付阿難令護末法",
    "鉢高一里": "寶積經云目蓮現通尋佛法音到光明王佛國下在鉢高一里衆以目連爲蟲佛言非也",
    "魔不能舉": "放鉢經云文殊持鉢乞食爲魔所逐文殊以鉢致地令魔舉之不能離地魔言我舉大山著手遊行虛空云何此鉢而不能動是菩薩力伏膺而退",
    "鉢放不知": "放鉢經云佛以鉢致地下至七十二恆河沙世界小聖菩薩無能取者知者唯文殊菩薩能取能知也",
    "鉢八許二": "智論云有八種鉢金銀琉璃七寶㫋檀石江鐵比丘於八種中佛許持江鐵二種鉢赤黑二色餘鉢華引盜矣",
    "鉢無所染": "梵摩喻經云佛鉢受水與食等皆不增減水不低昂亦不汚鉢",
    "優伽施鉢": "十誦律云長者優伽有㫋檀鉢直十萬金施佛盛油塗身能除風熱等病佛受之也",
    "鉢無至七": "根本律云比丘令銅師作鉢至七令俗譏嫌佛制不許餘也寄者起筯瓶刀不許亦然",
    "衣鉢飛揚": "續高僧惠休以江爲鉢在相州名相鉢至今不江",
    "佛鉢之靈": "法顯傳云今在北印土月支王伏國取之軍衆象挽不能動若人信心舉在頂上隨心輕重若信心投華在中少亦滿也不信多亦不滿羅什爲沙彌時母將禮鉢仍在頂什心忽小疑其鉢大重不覺失聲母驚懺謝等",
    "四天王獻": "諸經要集云佛將成道無食器四天王各獻一鉢卽石鉢佛總受之以表平等佛以四鉢重壘按之爲一四楞仍現比丘不許恐與佛等",
    "髏骨爲鉢": "萍沙王經云有弗沙王心慕佛法遂捨國位及與羣臣太子自剃髮取人髏骨以爲鉢器爲佛弟子後得三果等",
    "衣鉢如翼": "梵志經云沙門衣鉢如鳥二翼乞食自資與身俱行不貯食存心念道",
    "鉢復如故": "華面王經云此王因中供養羅漢感面色如華佛鉢被惡王破之尋卻如故以表比丘漸多破戒鉢至北印土乃至人間作佛事已漸上諸天法滅之時鉢歸婆竭羅龍王宮也降魔現變等",
    "令天造鉢": "有部律云佛成道後妙業天子作十萬瓦鉢散於人間施諸比丘云佛食乳糜鉢擲尼連河四天王收供養",
    "羅睺破鉢": "宣律師感應云佛所持鉢三十八年未曾損減後因羅睺詣龍池龍破爲五段佛曰非汝過也表我滅後法分五分卽五部也佛自以鈆錫綴之乃至如故等",
    "求柱爲鉢": "四分律云萍沙王聽沙門入宮禁密令人伺察有比丘見貴木爲宮柱戲曰好將作鉢王知易柱爲鉢將施比丘佛勑不許唯江鐵也",
    "持鉢儀式": "陀羅尼集云佛言比丘憐愍十方極濟六道安立法器覆則似天仰卽如海福度衆生一切入律大神守護鬼神不犯若乞食時無以多少好醜粗細入器成大福田閉三途苦安隱法樂一切蒙益",
    "大悲寶鉢": "大悲經云若爲治腹中一切病者求於寶鉢手讚云暫覩迦羅病腹開業雲消盡惠風來層層四椽圓秋日點點千光琢玉瓃幾度被攜香積去何時更共妙音迴旣能滅我心中火劫劫生生稱善哉",
    "盂失畫水": "百喻云有人入海失一銀盂畫水旣行人或問曰失盂畫水何耶曰記之後兩月來覓盂此水似彼水也如外道執邪見妄也",
    "霍山石盂": "法苑云晉羅江縣有霍山其高蔽日上有石盂面徑數尺中有泉水深五六尺常流古老相傳列山遊餌沙門僧羣隱居其山常飲此水遂以不飢因而絕粒晉太守陶夔聞而求之羣以水出之出山輒臭後被一鴨遮水不令飲羣曰我在家時曾傷一鴨足此可是乎且止水而卒",
    "椀是琉璃": "佛頂萬行云以琉璃椀合面不得眼見衆色矣",
    "匙用供養": "觀音持念部用匙柄長一肘其面凹作如舟節外去事金銀銅生白鎚亦得矣",
    "龍女獻之": "法苑云佛將成道食糜時龍女將筌匙獻之卽其匙也食畢持去矣",
    "東西不同": "歸傳云西方之人食時本無匙筯用左右手有病開聽畜匙筯五天不聞四部未見而東夏獨有自是俗中舊法僧侶隨情用之旣不聽不遮是當略教用時衆無譏匙筯議東夏卽可行焉若執俗有嗤嫌西土無不合捉略教之旨焉",
    "諸佛皆持": "錫杖經云諸佛皆持亦名德杖表聖德故亦名智杖有智持故亦名勝幢建念義之志故錫者惺也省也省三界苦悟四諦十二緣等",
    "慈悲表式": "陀羅尼集云佛言比丘慈心衆生欲安一切今作錫杖三節制三毒立三乘入三解脫入於律行門十二大神降屈守護是真人法也",
    "鈷亦不定": "錫杖經云有二鈷者迦葉佛時釋迦四鈷二表二諦四表四諦持行有聲終亦有也無卽至住不得有聲勿令生地上法天地諸法等矣",
    "所作有殊": "又經云佛用牛頭㫋檀作長丈六七許以木筒盛意欲住百人不移千人莫舉欲行有聲不可制六環表六度十二環表十二因緣二乘也",
    "以錫揮之": "續高僧云濟州神通寺南燕天子等六國造三度毀法欲拆朗公現身以錫杖揮之人衆皆倒欲死求之得羌又稠禪師見二虎鬬以錫解之而退曰彼居山野幸無大故二虎伏罪而退近鄧隱峯持錫有靈飛騰自在又大悲經云若爲慈悲覆護者求錫杖手讚云錫杖偏宜糞掃衣風林霜夜掛寒枝慈生覆護勞生處惠眼開張法界時十二寶環分白日三千世界𤧑威儀數將智火溫心水割折蓮華莫遣遲",
    "柱杖靈壽": "高僧傳云隋帝賜法藏靈壽柱杖令榮之每得相憶師曰何輟忘也又有禪杖禪祕要云習禪比丘睡許已毛毬打不止用杖築之笻竹杖內實節高張騫至大苑國得之又沙彌以竹杖導海見盃度傳又律柱杖不過麁指矣",
    "鞋履": "說文曰黃帝臣於則製艸作曰扉音沸麻作曰屨皮作曰履底木曰鳥離溼也屣皮跟也木底安檽也鞋卽履也副羅似靴䩺上前有鐵也履卽爲鳥類鳥崔豹古今注云以木置履下乾臘不畏江溼也艸履亦曰履音脚",
    "寶履再雙": "生經云佛昔爲仙人侍者供食失時翹足而死後復生國王家而紹王位有人得罪先獲一隻寶履進而贖罪是王先身爲仙人弟子所著者王見極喜令求成對免之又於仙處得之",
    "履有威德": "正法念經云輪王有履寶光明照耀如電行不疲極離其泥溼若念乘空隨身所去也",
    "耶舍弃履": "因果經云佛初成道耶舍長者夜視妓女如尸惡露遂見光明尋而去過恒河脫寶履價直千金不顧乃見佛出家得度",
    "履隨身生": "異相云寶稱長者時年二十四有琉璃履生而著足父母貴異立時殿有三後厭生死投佛出家見佛曰飢渴道化虛心日久不以鄙陋願爲弟子佛度之",
    "摩尼寶履": "月燈三昧經云五百王子悉著摩尼珠履",
    "奉獻有德": "有德女經云其女供養七佛拘留孫兩月又施革履至釋迦請說十二因緣等",
    "皮革許著": "央掘經云如施主買施不見殺故有施主牛死賣與屠如主轉買皮令人作革屣施許受著用",
    "脫屣懺謝": "般若論云阿難脫革屣大衆中謝突吉羅罪",
    "不應裝飾": "四分律云六羣比丘著角皮諸色革履重根華飾佛知不許屐亦然金銀雜寶琉璃皆不許鏽錦鞋履長靴佛亦皆不許著",
    "履屣不帶": "不借革屣以其賤易得故人人自有不假借又漢文帝履不借以視朝是也又鳥者以木置履底下乾臘不畏泥溼天子赤鳥色皆象裳焉又洞冥云有一仙與方朔一雙履引過洪泉矣",
    "巾用不同": "說文云巾者謹也二十成人士冠庶人巾而自謹也今佛教之巾卽淨觸巾等手巾拭面拭脚拭身各別不同",
    "引手取巾": "萬行經云引手取劫波羅天所奉華巾於大衆前唯成一巾結而誦咒",
    "巾如忍辱": "要集云巾拭主者攬垢向己持忍辱者受弱與強退而得道也",
    "巾爲天降": "樹提伽經云波斯匿王殿前有巾從空而下其巾鮮明香潔有異人世所有王曰天賜羣臣稱慶拜賀樹提伽曰臣家拭脚故巾吹來也",
    "結巾爲兔": "西域記云彼有幻術結巾爲兔以帶爲虵云",
    "巾有獻淨": "律云覆衣護鉢名淨巾鞋履手脚近身等用者名触也又道士玄巾黃褐等",
    "幡": "說文曰幡幟也貌幡然也",
    "幡益亡者": "隨願往生經云亡人兒孫兄爲造功德七分之中得一若造幡者懸於表刹得離八難隨風轉時感輪王報乃至成塵亦感小王不許破壞此爲作事",
    "幡名續命": "釋迦譜云阿育王造八萬四千塔未就得病造幡無力自掛請僧懸之又續命十二年",
    "長幡在頂": "金藏經云佛在世時迦毗羅國有一長者生子長幡在空不離頂上名曰波多迦問佛佛曰此子因中以幡施毗婆尸佛感果如是",
    "寶幡珠綵": "正理云隋帝堅在內造五色珠幡五綵畫幡不可計也二十四年營造功德",
    "黃表中正": "要集云何以置黃幡亡人墳塔曰黃中色也恐引亡人邊方去白卽西方也又冥祥記黃紙爲金白紙爲銀亦同也",
    "幡燈續命": "藥師經云若遭厄難病苦等造四十九尺神幡然四十九燈菜食長齋等又法華經云勝幡建道場又隋帝葬法安高僧王公已下共造白幡四十萬口七七齋僧一百人每人嚫利絹二十五疋計一十萬疋等所費也又四十九者七非各六爲方便",
    "拂持無寶": "律云比丘不得持寶柄拂綿線芒艸樹皮卽椶也許不得用白牛尾白馬尾寶裝作姿態如媱女持者也",
    "拂有五種": "根本雜事云一撚羊毛二麻三裂帛四故物五樹皮艸枝皆許受用也",
    "手執白拂": "上生經云天宮內院寶帳侍立有五百億寶女手執白拂",
    "長者白拂": "法華經云窮子見父於其門內踞師子床寶几承足侍立左右手執白拂",
    "息除惡障": "大悲經云若爲身上惡障求白拂手讚云墨子曾悲色更鮮玉苗根苃幾千年當隨獻蓋臨方丈數引香風近御筵素影乍搖山雨細皓光初掛絢絲懸欲知菩薩提攜意擬拂勞生惡業緣又洞冥云執麟鬚拂又高僧誌公手掌一拂表後有陳",
    "扇名雲母": "律云六羣比丘因節會持雲母扇及象牙扇綺繡等扇爲衆所呵因是制戒不許華妙毛羽等扇亦不許執開木葉竹等不華者許用",
    "扇除壞色": "律云佛不許持扇比丘爲蚊蟲患以衣扇作聲佛許持葦蒲作求壞色者許有人施香薰者許洗以持用",
    "鹿頭執扇": "般若論云有外道立五百難佛言汝道與鹿頭梵志如何佛言汝勝彼否曰不如彼耶鹿頭吾已伏矣現今執扇彼慚退也",
    "摩利支扇": "摩利支經云其天女所執一扇以淨名所執上有萬字及日月形上有火燄摩利支常居日前執也",
    "扇施風行": "要集云若施扇生風行天身體清涼與僧佛者感如是報",
    "扇有翠羽": "高僧云憂波離手執象牙之扇口誦調御之言滿八十返其文迺記題之貝葉號八十頌也",
    "敬脫竹扇": "高僧隋文賜敬脫竹扇面長三尺持之相無稱帝曰真僧傑也脫身量極大",
    "寶裝飾扇": "悲華經云輪王施佛雜廁妙寶之扇佛受增福矣",
    "迦葉執扇": "要集云大迦葉頭陀第一納衣重千斤衆生輕相佛爲除彼衆心輕大迦葉恐獲重罪佛分半座令迦葉坐迦葉乃辭而退佛曰汝與吾同坐解脫床迦葉坐衆有疑與佛等佛令執扇扇佛衆除疑也",
    "子如扇繩": "長阿含云俱郗羅此云扇繩父已早亡唯母養育西域熱甚人逢除熱求福故或有樹下以繩繫扇見風吹扇不能去自感名子目之扇繩等",
    "扇去無風": "大聖行狀云滁州清流縣令畢懷瑜乘舟官滿歸大聖至舡求扇而去一夜風浪瑜獨免死也",
    "雉尾扇": "古今注云起於殷代高宗有雉雊之祥是以服章多用翟羽周制以爲王后夫人之車服輦翣卽緝雉羽爲扇翣以障翳風塵漢朝乘輿服之後以賜梁孝王魏晉以來常准諸王皆得用之鄣扇長扇也漢世多豪俠用雉尾扇而制長扇也",
    "五明扇": "舜所作也旣受堯禪廣開視聽求賢人以自輔故作五明扇秦漢公鄉大夫士皆得用之魏晉已來非乘者不得用也",
    "明月珠帳": "德光經云明月珠帳在金蓮華殿光照晝夜等",
    "變成寶帳": "月上女經云時月上女見佛作禮以右手次第出十蓮華一一散佛卽於佛上化爲寶帳卜重上至梵天皆有弘願",
    "莊嚴寶帳": "上生經云百千梵王各各持寶爲網爲鈴彌覆帳上",
    "帳蔟白珠": "智論云曇無竭菩薩坐白真珠帳說般若法",
    "刀帳光明": "法苑云佛將成道有二龍王請佛入宮供養施佛寶刀曰若有魔難安刀膝上自然有光變成寶帳上有百千力士各執其刀外有所礙魔見驚怖不起惡心矣",
    "金薄幃帳": "又十住婆沙云金薄幃帳柔軟滑澤種種天衣爲其校具裝飾可愛",
    "金華寶帳": "慈恩傳云三藏至可汗衛其毳帳金華莊嚴爛眩人目又斗帳者如覆臥也",
    "蚊幬許畜": "根本雜事律云比丘爲蚊蟲所螫流血在身妨廢修道致俗譏嫌佛許畜蚊幬以護生類矣",
    "道門之帳": "正理云三宮白珠之帳或餌甘芝九華青瑣之階恆餐凍髓",
    "床用象牙": "雜寶藏經有象王畜二雌象一名善賢時有蓮華善賢奪之賢遂發願當報此怨也賢象自感而死生爲王女後爲梵摩達王妃當憶宿命乃白於王我欲象牙爲床王勑象師取象賢被捉以牙爲床宿因然也",
    "無價寶床": "金藏經云億耳有無價摩尼寶床此床是天女從天上沒來生人間天思之持此寶床及寶來",
    "床有七法": "要集云上床有七法威儀一卻踞二不匍匐三不使有聲四不大拂作聲五不嘆息六不狗臥七不應時起矣",
    "輪王床寶": "正法念經云輪王有床寶坐臥隨意溫適柔輭有諸心生不淨者隨卽息之上有神室諸女見之亦無染心矣又大莊嚴經云太子坐仁賢寶床矣",
    "床不得臥": "罵意經云有人持齋近寺僧床不得坐臥僧未食不得問法不持戒修道不得居等",
    "床名筌蹄": "本行經云太子坐筌蹄床選諸釋女又尼乾子經云大炎熾王坐摩尼百千巧妙無價寶床矣",
    "師子床座": "上生經云摩尼殿上師子床座忽然化生",
    "床隨風轉": "處胎經云懈慢國富樂莊嚴如極樂國有床七寶隨心而轉去住有德也",
    "床有八種": "雜阿含所謂金銀象牙角佛辟支無學師長八近住戒不昇高廣大床此諸類也禮亦不可恐長憍逸等",
    "床有二種": "一切有部律頌五云一金銀寶莊嚴名大床足不至地者名高床矣",
    "枕有四種": "四分律云劫具毛毳甄迦尼等也褥亦爾加艸也",
    "明徹犀枕": "續高僧思大和尚大都督吳明徹重之施犀枕夏侯孝威在路欲見其枕至思大和尚處和尚先知取枕示之",
    "加以丹枕": "經音義云西方無枕用皮氈布貯以兜羅綿爲枕丹者赤也",
    "不用其枕": "續高僧法安臥不施枕頭不至席項亦不曲生常如此異矣",
    "就枕而悟": "般若論云阿難欲廁結集行道後夜疲極欲就其枕廓然大悟成無學果",
    "以衣爲枕": "中阿含云佛臨入滅令阿難以衣爲枕又洞冥云有玄琱枕又有鏤雲枕紅牙七寶水品四門雞鳴皆枕",
    "座脚師子": "十住論云寶座以師子爲腳其師子以赤金爲身眼用虎珀車渠爲尾珊瑚爲舌白金剛爲牙座腳",
    "目連敷座": "華首經云告目連爲吾敷座欲說大法目連現通敷座嚴麗寶樹間錯熾然矣",
    "分座令坐": "首嚴經云佛令迦葉汝就吾座曰弟子之法不敢昇也佛曰爲除衆人慢汝也坐已令執扇扇佛又法華經云分座令坐是當得釋梵轉輪座又第四云卽隨仙人供給所須拾薪設食乃至以身而爲床座也",
    "高座累床": "阿含云上座外道累繩床爲座上說其偈欲降伏佛佛知其心而告之廣說法",
    "座名金剛": "釋迦方誌云其座上窮地際下據金輪一切佛成道之處同狼牙撮骨周百餘步南北有立銅菩薩記土沒法滅南已至胸也",
    "寶衣爲座": "華首經云佛告無盡意菩薩吾欲說法當敷其座於是千億菩薩捨衣爲座等",
    "借座燈王": "淨名經云文殊與大衆入方丈問疾舍利弗念無床座居士曰爲法來耶爲求床座耶居士爲現神通於須彌燈王佛國借三萬二千師子之座",
    "八座之祐": "普曜經云持此經者得八種座一長者二輪王三天帝四自在天五羅漢六菩薩七如來八轉法輪度脫一切衆生之座",
    "王不能越": "婆沙百三十云有四處定二處不定菩提樹轉法輪天上來處現大神變處二不定處生處般涅槃處昔有轉輪王導從四兵飛空而過至菩提樹上輪不能前王極憂懼樹神曰下有佛王不能過王卽下禮供養等",
    "無畏法座": "四諦論云阿難結集時以多聞第一昇座如佛無怖畏故故名無畏座也",
    "座不語人": "四分律云尼至居士家與獨床座不待見人便去被人將卻床被俗譏嫌佛制不許除有難事須待見人而去矣",
    "天王碎座": "智度云有不蘭外道索佛鬬勝設座至日不來佛令四天王風神等碎座如塵",
    "新座守護": "陀羅尼集云今作新座尼師壇入律上大神守護無令鬼神妄犯近座三界安隱三世以安疾成佛道又跋難陀至瓦師家瓦座累䏶而座座破仰倒露形人皆大笑被俗譏嫌佛知制戒不許瓦座也",
    "攬几而座": "萬行經云如來於師子座斂衣僧伽梨攬七寶几申手而坐矣",
    "若以几案": "法華經云若以几案從舍出之又五百問事經云病得凭几否得說法否許之又律云當共座或審坐繩床木床座已自舉教人舉舊處重樓閣上亦審其座以曾比丘上座腳脫下傷殺他人或坐殺他衣下小兒等又共小獨座無至於三矣",
    "周禮五几": "說文云周禮有司几筵五几也朝覲大饗玉几設左右祀先王諸侯祭彤几筵國賓于牖左彤几甸役右漆几喪事右素几吉事變几凶事芿几",
    "几羞不持": "百喻經云有人與一几持之曰羞不能持也乃與多几喜而擔之如一罪不懺乃至於多也又佛在三十三天白玉座說造塔因緣經等",
    "施氈之福": "律云億耳足下生金色毛九十一劫已來足不曾行因地中施僧行道氈來",
    "持氈施佛": "異相云八大國王皆持五百領氈施佛佛俱受",
    "神索不與": "律云黑迦葉身形偉大有力不懼神鬼神祠前有氈自取將行神索不與呵罵神見佛佛制戒不應自取等",
    "氈如吾命": "續高僧云僧定山居有賊來劫定無怖心賊曰還知有賊奴否定曰賊卽亦不怖賊取衣物俱盡有坐氈一領賊索定曰氈吾命也欲披過冬寒賊相顧而止又賢愚經云有金色氈也",
    "氈爲服飾": "西域記云北印土多寒人多以氈爲服飾雪山北諸國披氈靴襪等比丘亦許僧衣氈作也",
    "臥知寒熱": "本行經云釋王昇位令釋童子共治以從小與王拊塵之友夜卽同宿王問安否曰不安患何曰腹痛因何曰因臥褥織者飢寒王問織師如言也",
    "龍女施褥": "大威德經云其褥用牛頭香薰廣半由旬端嚴可愛施佛",
    "茵蓐綩綖": "音義云茵車中坐皮紋成褥餘絹錦綺成者曰綩綖亦曰褥也",
    "駮皮臥具": "俱舍云塢波難陀釋子至一信心居士家見門前有一駮犢兒臥見居士以乃告曰當得臥具駮犢皮者善哉居士乃殺犢剝皮施之難陀自持至祇園牸牛哮吼隨逐不捨招俗譏嫌佛知集衆制戒不許見相",
    "狐皮坐褥": "高僧傳法藏隋帝后妃施狐皮坐褥等",
    "劈山爲席": "付法傳云無憂王弟成羅漢果常欲居山王留之於宮中當受供養乃勑諸鬼神我今設食令各自賷坐席石來諸鬼神各劈山爲席持至後苑食畢王令爲弟壘山",
    "帝自避席": "續高僧傳云璪法師內殿見隋文帝帝避席而起命坐種種顧問勑通事舍人盧正方送璪公還山山中往來前後八遍參見天子皆蒙見勑八十三終又帝賜靜禪師千秋樹皮袈裟五色牙席",
    "賓頭避席": "四分律云賓頭羅漢本優填王臣王放出家後成無學見王不起有臣曰慢王也王怒欲殺再詣祇園賓頭避席七步迎王王曰向來不起何以起耶曰王今心惡恐墮王也王慚謝咎曰然周聖起王感十二年見世鏁腳因於外國果不虛也",
    "立而避席": "慈恩傳云三藏玄奘八歲父坐几側口授孝經至曾子避席整衣而起父問其故曰曾子聞教避席而起子何敢安坐也",
    "瓔珞散佛": "百緣經云有女人夫出未迴遂告天神令夫早迴造金華瓔珞相報如願卽來乃上瓔珞路逢於佛卽以上佛得記於其上化爲華蓋",
    "獼猴瓔珞": "根本雜事二十八云重興大王夫人綵女入園遊戲瓔珞掛樹而忘之乞人尋入求其飲食王使人覓之不獲見乞人在中卽執送禁乞人恐餓死遂攀富者同其木械意爲得食乃被不與富者所往貧人不從求之與食後引智藥子智藥大臣曰此非乞人所盜奏王請夫人重入更以瓔珞掛樹令人伺之果見獼猴將去學人戴之貧人方免",
    "瓔珞神與": "法句經云有人入海得海神香瓔珞上波斯匿王王與夫人中端正者時末利夫人持齋素貌王見歡喜賜之瓔珞亦齋之福",
    "瓔珞與虵": "智論云如無眼人與虵爲瓔珞有眼人言此虵非瓔珞如人顛倒亦爾又瓔珞經云佛三十二相一一相有百萬阿僧祇功德光明爲瓔珞等",
    "瓔珞寶帳": "法集云有月上女以瓔珞上佛變爲寶帳隨佛行住",
    "輒取瓔珞": "根本律云塢波難陀見諸童子作戲脫下瓔珞將爲鬼神著者輒取之被諸小兒呼賊以土坌散佛知制戒不許輒取",
    "肩負瓔珞": "上生經云左肩荷佩無量瓔珞右肩復負無量樂器從水而出等",
    "瞿夷瓔珞": "持心梵天經云帝釋太子名曰瞿夷獻佛七寶瓔珞以頌上之世尊我目覩無量希奇相千萬劫難遇瓔珞共獻佛等",
    "瓔珞寶臺": "維摩經云善德施瓔珞淨名分作二分一分施北方難勝如來舉衆皆見變成四柱寶臺一分施城中最下乞人同如來福田之相等無有異",
    "不嚴瓔珞": "根本律云羅尼見他婦瓔珞借而戲著戴髮闚鏡乃至令他居士錯鳴抱等致俗譏嫌佛知集僧制戒不許",
    "分作二分": "法華經云無盡意菩薩卽解頸衆寶珠瓔珞奉上觀音分作二分一施釋迦二多寶佛塔又妙音菩薩以伎樂寶鉢真珠瓔珞供養雲雷音宿王華智佛又妙莊嚴王夫人以瓔珞上佛等",
    "瓔珞報恩": "金光明經云水長者子救十千魚得生天上旣知宿命共下報恩雨四十千真珠瓔珞以報其恩及雨衆天華等",
    "瓔珞八種": "瓔珞莊嚴方便品云一不失菩提心二究竟大悲三無有礙心四求多聞無厭五善能觀察如所聞法六化衆生不見一切諸相七善知方便知一切衆生諸根八莊嚴諸佛善知方便瓔珞字通上",
    "金師改換": "涅槃云譬如金師以金改換有多莊嚴有首鬘冠釵在胭卽爲瓔珞在臂爲釵釧在脂爲環形雖不同金體無別如涅槃佛性在几聖身也又云羅睺羅阿修羅王欲取日月爲耳璫珠等",
    "光照遺釵": "尼蓮華色尼未出家時崇佛於暗林中作禮遺金釵在地佛光爲照得之發心",
    "金釵墮地": "釋迦譜云波斯匿王妹見佛入宮並皆金色因前見佛作禮金釵墮地不見光滅始得十歲出家壽一百二十歲至阿育王時猶在成無學果",
    "釧施榰鉢": "本行經云阿難因中爲長者女見辟支佛鉢坐不穩遂捨臂釧爲鉢榰常感端正",
    "釧聲亂耳": "禪三昧經云昔波羅奈王夏熱登樓令青衣磨旃檀塗身青衣臂釧作聲王令去釧無聲如三昧離境界也",
    "玉釵留王": "洞冥記云神女留玉釵一與漢武帝帝後與趙婕妤至昭帝元鳳中宮人猶見此釵後變爲白燕飛昇天去後宮人學作玉燕釵矣",
    "鏡現諸事": "童子問經云若欲占事取婆羅門呼摩之灰揩鏡令淨以咒咒之吉凶等事隨求卽現鏡中故無差謬也",
    "鏡在寶上": "百喻云有貧人被債主逐走至曠野見一寶篋滿中金鏡貧人見影爲是有人驚而失之如出家人失衆善寶也",
    "圓鏡影喻": "智論云佛有四智平等性妙觀察成所作大圓鏡又淨名云如鏡中像又律云許畜半鏡火鏡子也",
    "以鏡自照": "彌勒論云有比丘雖獲道果常以鏡照面前報爲女人習氣在也又戒經云如人自照鏡好醜生忻戚死時懷恐懼",
    "鸞鏡鑒像": "俱舍云吳越春秋云罽賓國進二鸞來善能歌舞一在路死一達王庭三年不鳴不舞王問臣曰鸞何不歌舞有智臣曰鸞得雙而舞以鏡矚之鸞見其侶爲伴也發影而歌鼓翼而舞舞將久矣去鏡而死詩曰被進入王庭三年始覩形臨終舞一曲方表斷腸聲",
    "寶智求鏡": "大悲云若求大智惠者當施寶鏡手讚曰百鍊清光氣像深把來當手見伊心蚊龍鬬處雲生背滿目開時鼻貫金高下總諳人飲水恒沙盡識線穿針願爲舟檝爲燈燭白日般移夜照臨又瓶藏馬鏡見上又陽燧鏡形似鏡照物影倒向日以艾承光得火矣",
    "穿針之福": "般若論云那律目暗手尋縫衣求人穿針曰何人樂福與我穿針佛言吾受福而與穿之故論穿針之福不遺矣",
    "針身求法": "六度云菩薩求法精進不息有人云能於己身一毛著一針者乃爲說法菩薩求法以針遍無苦也",
    "針投海水": "處胎經云如人一針悞投海抒水積劫不能得也如失人身更難得故",
    "針刺諸物": "處胎經云外道以針刺心令不亂也又云以刺地種無處非我又云針刺樹葉犯戒作龍如持針鋒等",
    "投針之智": "龍樹菩薩傳云提婆菩薩欲見龍樹門人入報龍樹以鉢盛水滿令持出提婆以針投之水表學滿針以到底也",
    "以芥投針": "異相云如人以一芥子山上擲下至地投一針鋒何時值遇也",
    "針毛大癭": "俱舍云有針毛鬼返刺於身大癭鬼",
    "以針貫蝨": "阿含經云佛有金搶難者因中以毳衣時悞曾以貫蝨感此報也以化一類擬殺人者矣",
    "針刺其山": "異相云佛令目連召舍利弗值在石室毳衣次舉帶不移以刺石針戴山去賓頭盧亦同見上",
    "針呈浮水": "本行經云昔長者子見針師女端正慕之乃求爲婦不從須得同藝長者子乃學作針能於水上浮乃納之",
    "針兒致死": "金藏經云妙色尼因中爲長者大妻以針刺殺小妻之兒作咒拒諱父母夫主兒等死",
    "曲針腐芥": "琳公別傳云艸衣野客木食山人尤類曲針誠同腐芥",
    "投針五百": "雜寶藏經云難陀王自謂多智無雙以滿瓶蘇示斯那比丘斯那以五百針投之鹿避細也如滿殿人見王來卽寬以表智等",
    "鑷去白髮": "增一云昔輪王子孫相承令人治髮見白者生令以金鑷鑷之在手遂知老至卽退位入山出家修道等",
    "許畜銅鑷": "四分律云比丘鼻中毛被俗譏嫌白佛佛令畜鑷便金銀作佛制不許唯銅鐵等",
    "擲線在室": "俱舍云佛滅度後迦膩色迦王集五百聖衆重集三藏少一人未滿五百欲召世友衆欲不取以未證無學故世友納衣次謂聖衆曰我擲線至空未下便證得矣",
    "線復還得": "中廕經云如擲線九緒在腹還三界有情捨此復還",
    "綿結神咒": "不空云誦咒者以此真言加持五色線一誦一結治一切病咒力不可思議也",
    "施線得佛": "百緣經云有織師須摩至貧乃以十修線施佛佛爲受之縫衣尋與授記當來作佛號十線如來矣",
    "絲從口出": "法苑云佛言大洲之外有一千八百大國福業所感須絲線時桑樹焚香求之有二女子如八歲時口中出絲但設繀車取之絲足便止又云佛不著絲線唯氈布而已以傷生許爲供養具華幡然像莊嚴等",
    "絲蠶因起": "法苑云有人遠代家養一馬有女及笄常思其父有取得我父歸者願與作妻其馬一日失之至其塞上父識其馬乘而私歸馬後每見女以不食嘶鳴父怪問之具述本末父恥殺之張皮在庭女忽履踐皮裹女起飛空而去至樹而止因爲絲繭樹卽亦桑也",
    "馬鳴蠶蠒": "寶林傳云十一祖富那夜奢謂馬鳴曰汝前生在梵天來因愛墮毗離國彼國三衆上有天衣中求其衣下無衣身有毛不能言如馬號爲馬人菩薩生此國爲小蟲食葉爲繭蠶有此利故而生中國彼國人感恩鳴喚故號馬鳴又高僧劉薩訶夜入繭中宿異也又子書云園公之蠒大如盆也",
    "絲蠶之因": "罵意經云因中剝劫他人衣服死入地獄華報爲蠶入湯吐絲等作業多",
    "綿性柔軟": "瑜伽云妬羅綿從樹而生體性柔輭諸天福大所感如是等",
    "綿名劫貝": "正法念經云天有劫貝綿極爲柔輭也",
    "綿被金盡": "百喻云有二人一賣金一賣綿賣綿者買金燒而辨之便偷火金綿中藏著尋卽煙出綿金俱失如其外道偷佛語爲書違理失義俱被辨也",
    "雜野蠶綿": "律云印度出野蠶爲絲綿比丘許著如此方山細之類",
    "錦從井出": "法苑云南齋荆州城東有天子井出錦于時士女爭取用如人中錦不別經月方歇又洞冥記有連煙錦走龍錦雲霞錦飜鴻錦鳳毛錦人長四寸織此錦爲帳幕龍蠶錦被見扗楊編又霞光繡藻龍繡百喻云綿裏蒲蓆如因貪故戒等",
    "天亦有絹": "正法念經云天亦有憍奢耶絹劫具布其色勝雪柔輭如錦",
    "施及十方": "續高僧傳云隋文爲法安追七齋設嚫利施絹十萬匹",
    "般若施絹": "高僧供獻有般若神與絹兩匹是同寺僧綱物綱旣失絹獻處得之神來叱綱壞其衣物後爲神作福乃止",
    "以絹易褐": "要集云以正法易俗典如匹以易褐又涅槃云絹如慚褐如無慚",
    "感絹十匹": "續高僧智興鳴鍾有則常願息地獄極苦感幽冥人送絹十匹矣",
    "布名屈㫬": "寶林傳云唐言第一布紡木綿華心爲之卽達磨所傳之衣七條也碧裏自師子尊者傳與又四分衣許赤麻衣卽布也又列子曰周穆王西征銀鋙國得錕鋙釰火浣布有垢以火燒之如雪雲母有火鼠毛或火鷄毛所成",
    "㲲如金色": "賢愚經云金色㲲姨母造者施彌勒",
    "㲲錢俱失": "百喻云有二人爲伴俱行遇賊一人入艸藏一人被剝㲲去曰以一金贖我賊曰錢何在曰錢在角上賊見不識曰請喚艸中者辨之如破戒受施彼俱失利",
    "胎衣施㲲": "俱舍云商那和修鮮白尼等因中施㲲感生生與衣俱生",
    "賊施尼㲲": "鼻奈耶云有賊主見尼曰晚肉與之尼曰我日唯一食佛不許畜宿食也賊喜信以㲲施之跋難陀知而從乞佛制戒若尼衣破不得從乞尼亦不許從故乞除親里也",
    "猛光施㲲": "雜事律云猛光無睡祇域醫之施㲲一領價直百千兩金將以上佛佛令阿難作三衣有餘佛言汝與羅云隨意著之又迦葉有金㲲千張捨而出家又十夢經云一㲲堅而且廣十八人四面爭挽表分佛正法爲十八部又佛入滅白㲲十張等內外二㲲不然表內護法外護王等",
    "煩惱經緯": "大婆沙三十二槃名爲織涅名不比中水無煩惱業縷不織生死異熟果㲲故名涅槃也",
    "麻子熬種": "百喻云有人食麻子不美熬而食之美乃熬種而種心得美子遂不生也如求佛果返學二乘等",
    "擔麻不捨": "阿含云有二人入山採樵見麻二人各擔之次遇山市一人捨麻取寶一人已擔得也如人更遇聖法不捨劣見",
    "麻免其火": "高僧法力欲於魯中立寺之澤潞乞得麻數車乃載還魯路逢野火乃念觀音未及其世風迴火息免也",
    "以麻續線": "琳公別傳云不量管見輒述所懷敢欲有酬以麻續線矣",
    "七印之文": "陀羅尼集四云有王紹父王位布施不恡開父王藏得一金匱上封七印王令開之乃得王所受持陀羅尼也王因之讀誦無求不應乃至王後出家也",
    "諸法三印": "般若論云一切有爲法無爲別法印一切有漏法無我印涅槃實相印知如來三藏法有此印者是也又諸法以苦空無常無我印之",
    "法印大相": "萬行經云此經名大佛頂無量寶印印之印者記相因",
    "印爲易識": "善戒經云印爲記別菩薩易識修六度行印名爲菩薩矣",
    "貧人得印": "觀佛三昧經云有一貧人得王印寶瓶馳走上樹被虵與象四兵倒樹取之貧人吞印在腹也",
    "曼荼羅印": "不空云此曼荼印大有功能汝可說此不思議解脫壇印",
    "炎鬚七印": "長阿含云炎鬚大臣爲國典尊知七國事爲相佩七國印後見梵天悟法出家七王七居士五百婆羅門等亦隨出家",
    "印佛頂骨": "慈恩傳云三藏至佛頂骨所香泥白練裹印之得菩提樹像一沙彌得佛像一沙彌得蓮花像乃施金錢五十銀錢一百綺幡四口錦一疋法服二具等",
    "金瓶之印": "法苑云拘留孫佛入滅以金瓶盛七寶印黃金印後釋迦成佛付之又金瓶寶付乾闥婆王守護又金藏經云阿育王齒相有異以爲密印",
    "涅槃三印": "涅槃云諸行無常有爲別法印涅槃寂滅無爲別法印諸法無我二法雙修印等",
    "當求寶印": "大悲經云若爲口業詞辯巧妙者求寶印手讚曰七辯縱橫若湧泉須求大聖結良緣九垓衆水奔滄海三月諸花落錦筵髻上幾生無價寶爐中盡日五香烟自家不解投津濟兩岸長教置渡船",
    "印示於前": "崔豹古今註云青囊盛印奏刻者以青布囊盛印於前示奉王法而行非奏刻者以青繒之囊盛印於後謂奏刻者尚質直故用布非奏刻者用繒尚文明也自晉朝已來奏刻之官專以印居前非後居矣",
    "玉璽譜": "徐令言玉璽記曰傳國璽秦皇取藍田玉刻而爲之其書李斯所製面文曰受命于天旣壽永昌璽上隱起爲盤龍背文曰受天之命皇帝壽昌方四寸細五龍盤秦滅漢傳歷王莽爲元后授之于地遂角小缺莽滅校尉公賓京收璽授與更始於宛更始敗以璽與劉盆子建武三年盆子降縛上璽授漢光武祠千高廟受傳璽至靈帝崩少帝失位掌璽者投井中爲孫堅所得袁術拘堅妻而奪之術死荆州刺史徐璨得之上漢後傳至晉懷帝懷帝沒劉曜得之又傳石勒季龍磨其隱文又刻其傍爲文曰天命石氏後冉閔敗其將符幹求救於晉遂以璽送建業永和八年後歷東晉宋齊梁侯景竊位爲景所得景敗僞將侯子監盜璽走江東懼追兵至投諸佛寺西霞寺僧永得之陳永定三年永死弟子普智奉璽獻陳陳亡傳隋隋未傳宇文傳竇建德武德四年太宗剋平建德右僕射裴𥘹奉傳國璽及神璽六印以獻金璽有符節郎掌天子八寶及國之符節辯其所用有事則諸於內旣事訖卽奉而藏之一曰神寶所以承百王鎮萬國二曰受命寶修封禪禮神祇三曰皇帝行寶答疏於王公用之四曰皇帝寶勞賷勳賢用之五曰皇帝信寶徵召臣下用之六曰天子行寶答四夷書用之七曰天子之寶慰撫蠻夷用之八曰天子信寶召蕃國用之神璽者晉陽秋云晉孝武帝十九年雍州刺史郗𢘀於慕容永處得璽送建業璽方六寸厚一寸七分高四寸六分盤龍文隱起文字巧妙一與傳國寶同但形製高大玉色不迨耳自晉至梁相傳謂之鎮國璽及景敗侍中趙思齊持之渡江兗州刺史郭元建得之送齊文宣齊亡入後周周傳于隋文帝初得亦爲之傳國璽開皇九年改爲受命璽至開皇十九年平江南得真傳國璽乃改前所得大者名神璽至大業初著之于今矣",
    "杖令精進": "百緣經云有長者子多睡而聰請僧與杖令振見地中伏藏曰我少功力獲此何況勤精進矣",
    "如子執杖": "十誦律云有子父行於村野父困於樹下臥欻有一蚊子上父頭上子以手去去已還來子怒以杖打之父遂命盡無智不犯殺罪也",
    "杖畏有處": "智論云三界中佛輪王夜摩天已上不畏杖苦餘皆容有也",
    "植爲杖林": "釋迦譜云昔無邊身菩薩將丈六杖量佛佛常出杖餘上至梵天亦爾投在地植之成林",
    "持杖恐人": "因果經云有五惡果一自欺身爲人患毒二身多恐怖三多病四死入地獄五卻得爲人多被杖故有此五報慎勿持杖向人矣",
    "寶杖㧻地": "不空云持真言者加持寶杖㧻地得衆寶現及天女等",
    "七寶神杖": "處胎經云彌勒手執金剛七寶神杖攪骨鏁聽彼聲知彼死者五趣受生善惡之處及所作行業等",
    "以棒化之": "根本律云有遠國長者供養外道六十人別安一院外道因持杖偶出六衆至彼長者令在院中外道聞之卽來欲入六衆以棒打之皆伏而去六衆卻來覲佛見舍利子化一外道七日乃伏六衆曰我一日化伏六十或問曰何術能化曰以棒術佛知集衆制戒無得用杖也",
    "驅使神鬼": "大悲經云若爲驅使一切鬼神求髑髏杖手讚曰影滅魂消總是塵髑髏偏近大悲身威靈便可呼精魅功效誠堪役鬼神捷疾每來探翰海飛天不敢損平人勞生莫怕慈心盡一把楊枝萬劫春",
    "安心封杖": "高僧傳云道安尊者有受法弟子法遇領衆五百一衆清肅忽有一僧飲酒遇尋誨勤亦不遣謫道安尊者遠知竹筒內手自封杖一條遇見下淚曰我訓不齊之遇集衆行香度杖伏地自責令維那行杖三下大衆遠近無不嘆伏因是進業者多也",
    "七節神杖": "譬喻云有七寶杖以備吉凶如七枝戒也又抱朴子云昔吳遣賀將軍討山賊賊中有一人善禁刀劍弓弩皆發不得賀曰吾聞蟲毒刀劍有刃皆可禁也令持棒先鋒賊不備而敗",
    "金吾杖": "漢書云車輻棒今執金吾杖亦棒也以銅爲之黃金塗兩末謂之金吾御史大夫司隸校尉亦鞭御史大夫卽守縣長類木爲吾夾車故謂車輻形似杖",
    "七寶馬鞭": "孛經云智養大臣造七寶馬鞭藏刀在內造其五條殺輔相子以恃擊他智養子來又云三十二條奏君先與其鞭言欲謀上鞭藏其刃驗之不虛皆殺也",
    "鞭影入心": "智論云長爪梵志與佛論義如調著馬見鞭影卽行梵志聞法悟解法影入心也",
    "鞭致其禍": "賢愚經云波斯匿王有妹生三十二兒大已勇力絕人最小者過橋與輻相子爭勝損他手足被造三十二寶鞭內安其刀與之返告於王彼欲殺上悉皆被殺各有因果",
    "鞭指其腹": "異相云佛逾城夜鞭指耶輸腹遂誕羅睺羅也",
    "瘡鞭糞附": "百喻經云有人見被鞭打成瘡用糞附之將以爲妙藥令子打身成瘡糞附或問曰何曰我試此糞藥法也如人修不淨觀見色惑之矣",
    "青玉馬鞍": "古今注云孫文豪獲青玉馬鞍光明照曜又輭玉鞭見杜楊編也",
    "甲不可壞": "正法念經云天欲戰時詣甲冑林從樹而生種種甲冑鮮明光彩不可破壞著此共戰無有欺者",
    "甲有十種": "華嚴經云有十種甲一大悲二大慈三大願四迴向五福德六波羅密七智慧八方便九一切智十一切心決定甲等",
    "甲從身生": "異相云佛將滅天當雨血乃生一王名曰難當手如塗血身生甲冑有五百子亦與王同殺四惡王破滅三寶",
    "無憂聖王": "雜阿含云無憂王初生手如塗身有衣甲相師相曰此王極惡敢無敵者外寇無憂故爲其名也",
    "兵不息甲": "大愛道經云兵不息甲人民災飢荒疾病毒惡相應又老子曰大兵之後必有凶年又天王鬼神衣甲自生爾",
    "甲有三十二": "大乘本生地經八云甲有三十二大金剛甲冑一爲衆受苦二爲一切有情三安置一切有情四擁護佛法等皆曰堅牢甲冑也",
    "兜鍪落海": "正法念經云天帝與修羅共戰被落兜鍪於海大生慚恥",
    "紐鎧編兜": "集異記云亂世以經書爲甲冑兜鍪等",
    "得其兜鍪": "出高僧傳",
    "槍刺佛脚": "起世經云佛爲大衆說法次有槍空中下傷佛腳大衆咸驚問佛果報佛曰吾昔日中爲商人入海兩舡相遂一舡破有人欲上我舡以槍刺致死今受是報也",
    "槍旗五種": "律頌云鯨魚妙翅龍師子畫刺旗上以將軍威矣",
    "槍刀不受": "律云一切槍刀弓劍不得受賣生俗譏嫌又有飛槍地獄",
    "從空而墜": "寶林傳云龍樹南印土王不信法菩薩化一人手執白幡常在王前七年而立近卽不見王怪而問之曰何人也曰我是智人正值天陰暗曰此是何時曰天與修羅戰時王曰何證曰卽有所驗斯須耳鼻刀劍手足槍戟鬬輪大下如雨又北方天王自手持金戟",
    "當求寶戟": "大悲經云爲除他方逆賊當求寶戟手讚曰難伏無過叛逆心朱門鴈列影沉沉天王久報威長在菩薩初持力更深刀斗不須傳獫狁春光但覺照山林巍巍大道慈悲廣佛德皇風蓋古今",
    "旗幡徽號": "古今注云信幡古號徽也以題表官號以爲符信故謂信幡若乘輿則畫白虎取其義而有威信之德也魏有青龍東也南朱雀西白虎北玄武畿內黃龍亦信也又以麟詔高貴卿公於前討晉文王自執黃龍幡以麾是也今晉朝唯白虎示信用鳥取其飛騰輕疾也一曰鴻鴈燕乙有去來之信是也又殳之與戟詩云伯執殳爲王前驅以木爲之長三尺爲刃殳者殊也後世刻像無復典形以赤油韜之亦謂之油戟亦謂之棨戟公下通用之爲前驅",
    "佛制刀量": "根本一切有部云佛許比丘所用刀子形如象觜或似雞毛大者八指小卽六指中間大小隨意爾",
    "刀爲灰燼": "隨求云有人受持此真言偶犯王法王令殺之其刀自然化爲灰燼令送夜叉林窟亦不能害入水不溺在火不燒咒力免死",
    "不能者止": "未曾有經云持刀執毒不能者止其刀不及或被害故",
    "梵天受刀": "本行經云佛欲剃髮梵天受刀佛令落髮發大誓願度生死證菩提等",
    "刀刮金落": "僧經昔人以刀割刮佛面金後入地獄當受剝皮之報也",
    "刀利如智": "本行經云昔一女子兄出家後成道果妹針與小刀子施兄發願曰刀割煩惱針貫道茅兄喜爲現神通而去等",
    "持刀授人": "律云不得刀授人歎死快持刀自割佛皆不許也",
    "刀刃路": "俱舍云鋒刃增路以仰布刀刃令罪人行",
    "神形刀利": "滅神論曰神之於形由刀利之與刃形之於刀也且利非刃也刀非利然而捨無刀捨刀無利未聞刀滅而利存形亡而神在也難曰刀有利之刃欲能斬飛鳴截犀兕如無其利則摧而捲之豈非盡利而刀存形亡而神在也",
    "鑾刀鴻刀": "鑾刀卽欛上安鈴也冥記云鴻刀者武帝解鳴鴻刀賜方朔長尺朔曰此刀黃帝採首山之金鑄雄者已飛去雌者留之也不銜火於青溪之上帝臨崩刀以示朔化爲龍恐人得此刀欲消之刀於手中爲赤色鵲飛去雲中也又無常經云死刀隨業下意想並慞惶無能相救濟也",
    "大慧如劍": "十住經云持強記刈去疑聚所有功德迴向三乘濟諸含識",
    "劍號金剛": "三昧定意經云持金剛劍入金剛山不見其迹",
    "舌爲利劍": "不空云持真言者加持寶杖打米多羅神睺卽出舌以刀截之卽變成寶劍持之有靈也",
    "寶劍能飛": "正法念經云輪王有劍寶不賓之處劍能飛往彼見降伏不殺傷也",
    "劍仙爲伴": "不空云持靈劍者得五劍仙爲伴卽得劍仙三昧等",
    "劍自火出": "央掘經生時諸刹利等所有刀劍自然拔出捲落墮折以至火出表此人有大威德",
    "執劍繞像": "陀羅尼云當持劍右轉及以火炬遶其本尊三七遍作法求之",
    "大智慧劍": "異相云以智慧劍斷煩惱賊又正理云刻舟求劍守株待兔等",
    "鑄劍剛柔": "法苑云剛柔得中用劍卽柔用金卽剛相和而鑄其劍卽成",
    "斷除魍魎": "大悲經云若爲斷除一切魍魎鬼神者求寶劍手讚曰三尺吳鉤百鍊金冤魔未伏且威臨七星旣在慈悲上雙刀無傷魍魎心酆獄久埋寒黯黯延陵初掛影沈沈誰人指我修行路頂戴高王觀世音",
    "龍泉劍": "吳越春秋云張華見牛斗間有劍氣現命雷煥爲酆城令煥於古獄下得劍二枚送雌劍與華曰雌劍至雄劍不來終夫雷煥子雷華帶劍渡延平津有龍拒舟華以劍斬尋落於水使人尋之見二蛟龍戲",
    "孔周三劍": "列子曰衛孔周有三寶劍帝王之有童子服之卻三軍之衆後來丹子適衛求之周曰三劍一曰含光觀之不見運之不知經物不覺二曰承影將旦昧爽之交日夕昏明之際北面察之淡淡焉莫識其狀觸物竊然有聲三曰霄鍊方晝卽見影而不見光與日同色觸物而過無血而合矣",
    "錕鋙劍": "周書曰穆王征西戎錕鋙國獻此劍切玉如泥拂鐘無聲",
    "干將三王": "法苑云楚王令干將造劍三年方成王怒欲殺將謂妻曰腹中兒也令南山松下取劍報之後子得劍入山有客曰請子頭與劍爲報讎也與之客得上王曰此列士頭鑊中煑三日不爛依以奏之王視之客以劍擬王首入鑊客亦自刎三首在鑊俱爛無別共葬於汝南有三王墓矣",
    "斬白蛇劍": "古今云漢高祖劍長七尺斬白蛇又高祖提三尺劍而取天下有云漢高祖爲泗水亭長送徒囚驪山所提之劍三尺後王富貴別提寶劍斬白蛇也又吳大皇帝有寶劍三口一曰百鍊二曰青犢三曰漏影又有寶劍六一紅霓二紫雨三辟邪四流星五青冥六百里又巨闕太阿莫耶又莊周三劍等",
    "弓手如飛": "法句經云有一人作弓調快買者爭先拆觔治角用手如飛弓胎本性取直角須無枉箭必無斜矣",
    "弓箭金剛": "金剛頂經云以金剛弓箭大菩薩三摩地奉事一切如來智",
    "弓無兔角": "密嚴經云未聞石女兒能彎兔角弓入陳大鬬戰也",
    "手執強弓": "造像經云若人造佛雖曾爲惡以造佛故如強弓發箭射葉卽過然受地獄苦速疾而出也",
    "射有諸德": "瑜伽云一由弓德其性堅牢善作究竟二由箭德徑直羽強鏃利三由中的究竟工巧串習四曾於師受也",
    "弓名駝角": "般若燈論云如駝角弓有名無體兔馬等亦爾也",
    "弓箭法施": "大丈夫論菩薩大悲弓種種施爲箭破慳貪賊永無有住處等",
    "射山如末": "正法念經阿修羅與天戰不如遂取大山欲壞天衆迦足天見已手執弓箭射山碎如微塵也",
    "祖王聖": "本行經云太子欲與釋童子捔力鬬射無弓堪者乃取祖父聖王廟中之弓抨彈如雷衆無能挽者",
    "弓絃自斷": "本行集云用師子觔或皮爲弓絃或箏琴等彈時諸絃悉斷",
    "竹弓柔弓": "高僧法行常似狂人以斥弓空射後果有賊實聖人又孟子曰良弓之子必先爲箕也又由基善射楚王遊苑囿見白猨射之接矢而戲王命基射基至撫弓猨抱樹而𡀱又六國時更羸虛發而乃鴈落又大廣嚴經云禪定以爲弓空無我以爲箭等",
    "榮官益職": "大悲經云若爲榮官益職者當求寶弓手讚曰寶手持弓重六鈞威靈偏享受官人千翻拜祿金魚躍萬戶封侯綵服春弛穩表心弦最直角彎裁月面猶新敢將七字稱揚語誓向須彌足一塵又古今注云角弓兩漢京兆河南尹及執金吾司隸校尉皆使人導引傳呼使行者止主者起四人持弓不起者射之有乘高窺闞者亦射之魏晉用弩角也設而不用焉",
    "箭隨皷出": "法鼓經云彼斯匿王有大戰時令祇婆以妙藥塗鼓聞聲箭出皆中也",
    "箭射四方": "文殊問經云婆羅門法以箭射四方至盡處其中布珍寶用施諸衆生等馬走亦然也",
    "射孔皆中": "雜阿含云離車童子善射射祇園門孔箭箭皆中阿難白佛善作佛曰此亦非善作阿難曰何曰此亦未能破一毛作百分能中也若能中者善也",
    "無常死箭": "異相云無常死箭如塵中箭命在須臾人中死箭命亦非久",
    "射能隨聲": "首棱嚴云學射者先射大准小准的支百毛十毛一毛一毛之百分乃至聞聲卽中",
    "箭射五百": "報恩經云一箭射五百賊苦痛不可忍悉皆歸命佛爲之拔毒箭等",
    "一箭射七": "報恩經云琉璃王兵攻舍維城有一婆羅門出衆與鬬一箭射七人兵大驚駭又福德經云菩薩捔力射箭下至金剛輪西土有箭井在焉",
    "問箭不拔": "箭喻經云如人中箭卽爲不拔究問彼人此箭從何方來何木竹羽弓之膠觔角造人姓名是誰如人百年不急自救而死",
    "箭有多種": "起世經云有刀箭鈹面鑿錐犢齒葉微細鏃弩大羽如是等箭也",
    "箭毛近佛": "別譯雜阿含云佛至箭毛鬼王宮見佛欲近箭欲刺佛轉不能近佛爲說法示教利喜悟道矣",
    "箭中鐵圍": "集福經云佛爲降伏勾鏁力士捔力放箭射至鐵圍山南令目連取乃伏世尊",
    "箭不虛發": "四分律云山若外道從師學射十二年後師令入箭張弓候我出還放之多時不來山若見婆羅門射之過樹入地不現師至曰若未放箭天下第一山若與妻女路行將弓箭百隻遇百賊皆中箭而死賊師未得其便令妻脫衣在地賊取衣中箭而死也",
    "貪瞋癡箭": "大乘雜集論七云貪瞋癡箭於有有中深起追求相續不斷於僧佛法四諦隨愛疑門能射傷故",
    "射腹不懼": "異相云有比丘入山與獵人相遇乞食獵者怒張弓欲射比丘開衣現腹獵師怪而問之曰我因腹求食故令射也獵師悟而止",
    "射有伎能": "根本律云鄔波難陀入射堂中拈弓箭左右射中告諸學射者令求別師佛知不許矣",
    "射如神聖": "根本云鄔波夷入射堂執弓箭仰射一鳥四箭遮令不去一箭射鳥箭從口出也",
    "太子射神": "本行云太子武藝入神挽強箭射如雨過九鐵鼓至鐵圍山等",
    "善射不墜": "大般若云有善射人令箭在空不墜以後箭前箭筈筈相柱等",
    "求遇善友": "大悲經云求遇善友者求寶箭手讚曰金鏃銀花白羽高筈深堅直入弓牢千鈞發處空塵塞百步穿時靜海濤桑下贈金情易得人間傾蓋事難遭重重願力皆真實不似浮生割夢刀",
    "彈丸補孔": "根本雜事二十二云智養路見二小兒挾彈傍有一婢挈一水瓶一曰可彈爲孔一曰我能補之如言智養喜謂二小兒曰有國親大臣常毀罵我後若罵我汝能放糞丸入彼口否曰能後果罵時糞丸在口因不復罵詈矣",
    "彈丸許畜": "摩得勒伽論云比丘許畜彈丸爲賊故若無因緣卽不得用",
    "甘蠅飛衛": "列子曰甘蠅古善射者彀弓而獸伏鳥墜弟子名飛衛過其師有紀昌者學射於衛曰先學目不瞚昌歸於妻機下張目二年後錐到眥而不瞚告衛衛曰視小如大後三年見蝨如車輪乃教之後以燕角弓朔蓬簳射蝨貫心後欲射師將獨步天下以箭互射鋒鋒相對衛先矢盡以棘針端扞之旣二人相抱而哭以爲父子不傳藝也",
    "烏號之弓": "列子曰蒙邑弟子鴻起怒其妻怖之烏號弓綦衛箭烏號黃帝弓名綦地名出美箭",
    "玄射殺者": "法苑云晉明帝殺力士含玄語持刀者曰我多觔令疾斷不從後見玄鋒冠朱衣赤弓丹矢射持刀者死也",
    "能梁射石": "梁夜行見臥石如虎射之沒羽如李廣矣",
    "杵有其靈": "金頂輪經云欲成就金剛杵者取好鐵長六十指打作三楞一下各三頭以咒加持大有神驗矣",
    "杵碎宮殿": "法炬經云天帝右手有金剛杵有大威力能壞修羅一切宮殿",
    "杵木日消": "譬喻經如木杵日消比丘亦然如比丘不修於道食他信施日自消也",
    "金剛爲杵": "俱舍論云以金剛作杵樓至手持護法摧邪又舍利弗舅長爪梵志夢神執金剛杵摧碎諸山獨立一山之下表生舍利弗又有寶杵藏",
    "跋折羅杵": "大悲經云爲降大魔神求跋折羅杵手讚曰三鈷靈釵鈸折羅一心降伏大怨魔如溝澹水雙流曲似月分形兩影多色靜紫金堪比量性堅頑石不相和深慚無礙慈悲力舟艥勞生出愛河若摧冤敵者求金剛杵讚曰八種金剛一法生俱稱能斷斷妖精如沙水底心徒革似杵人間擣不平風削四楞刳玉柱火懸三尺走流星只緣法男同安樂所以慈悲手裏擎",
    "斧生口中": "別譯云譬之如斧瞿伽比丘謗金爲石以舍利弗有非天曰勿作是語比丘不從生入地獄佛云口者伐身之斧也",
    "四塵成斧": "俱舍云四塵成薪四塵成斧斧性堅能摧碎也取其地性堅強又有寶英斧人將取薪識者以千疋絹易之功能集一切寶",
    "遠離官難": "大悲經云求鉞斧手讚曰刃闊心堅一柄長吹毛不覺透清光金珠影動秋星小玉佩形低月角涼國主見時三錫馬君侯逢處賜衣裳願因知得修行路遙禮千光坐道場又古今注云金斧黃鉞鉞斧玄鉞三代通用斷斫金黃鉞爲乘輿之飾玄鉞諸侯建武王以黃鉞斬紂太公玄鉞斬妲己因太公諸侯秉也將軍加黃鉞以銅爲之黃金飾刃及柄不得純金賜斬持節將也又鍠秦制今乘輿諸侯公王妃通建之一本又云麾所爲指麾武王執白旄乘輿公王以朱刺史二千石以[糸*董]黃也",
    "輪寶在空": "中阿含云輪王有金輪寶從東方來王初以四大海水一切種子羣臣翼衛在高樓上受灌頂位有輪來應金銀銅鐵隨王具足千輻非人所造隨王意行能摧不賓亦名勝自在蓋也",
    "輪跡相隨": "央掘經云佛行四指離地而現印文卽千輻輪文也",
    "伏龍輪索": "不空云欲伏龍者加持輪索擲水龍卽爲現恣其所願",
    "輪寶天與": "異相三十四云如金輪寶帝釋見王是金輪王者令妙業天子造付天王令飛行夜叉持之王死卻歸天庫所收也",
    "輪頂高蓋": "金頂輪王經云輪王頂相如白傘蓋佛頂亦然輪相蓋等高勝光顯也",
    "鬬輪戰具": "西域記云有鬬輪鐵作上有蒺梨鋒刃以繩纏之鬬象用之如中其鼻斷中頭卽破此方不用爲象軍也",
    "八正道輪": "俱舍云語業命三轂見思勤念輻正定輞成輪修者碾三毒",
    "不退金輪": "大悲經云若爲不退菩提心者求金輪手讚曰轂輻純金瀉作輪擬永不退未來因且將離欲消中廕別朗光明碾外塵四種已超高下久兩翻誰怕減增頻從茲萬萬僧祇劫長作蓮華影裏人",
    "草蓋勝報": "金藏經云昔拂沙佛在野盛熱有放羊人以草覆之作蓋十三劫中不墮惡道天上人間生尊貴家受勝妙樂頭上常有七寶隨行之蓋也",
    "王獻其蓋": "異相云佛與比丘從王舍城詣毗舍離阿闍貰王樓上遙見恐有塵土至佛身尋勑人持五百蓋上佛城中人衆聞亦歡喜亦送五百蓋帝釋五百蓋河神五百蓋留一覆末法弟子",
    "施蓋之福": "金藏經云昔善化王有子出家成獨覺果入滅起塔後見破壞王自寶蓋施之重令修葺後感百千世常爲輪王矣",
    "常有寶蓋": "要集云昔佛在世迦毗羅城有一長者其家巨富財寶無量不可稱計生一男兒端正希有頂上常有寶蓋因中施佛蓋來所感也",
    "五百獻蓋": "淨名經云爾時長者子寶積與五百長者子俱持七寶蓋來詣佛所其獻於佛佛悉受之令諸寶蓋合成一蓋遍覆三千大千世界等",
    "諦顏寶蓋": "持心梵天經云息意天王太子名曰諦顏以頌獻佛七寶蓋",
    "花蓋隨佛": "本行經云摩納童子以花供養定光佛其花乃於上化成華蓋佛行卽行佛住卽住童子歡忻也",
    "慳爲蓋索": "菩薩本行一云一切衆生被貪蓋覆遭慳索縛等",
    "施蓋於塔": "佛地論云有輪王名修陁利七寶千子其最小子問母曰我何時爲王母曰汝小不及子曰我願出家成獨覺果入滅已起其塔廟王施寶蓋等",
    "草蓋廕佛": "長阿含云昔佛行鬱單羅國時遇大熱有牧牛人以草爲蓋廕佛而去天上人間得大利也",
    "一蓋廕覆": "除災患經云佛在羅閱祇國欲渡江至餘國於是天熱二國王龍王天帝及國人各獻蓋五百計二十五百佛留一蓋不受廕末法弟子等",
    "光成傘蓋": "不空云持此真言得大光明而成傘蓋",
    "業蓋大千": "法苑云佛將成道諸十方佛放光合成一蓋遍及大千衆生業報蓋悉現其中",
    "石蓋隨人": "西域記云昏大多國羅漢造寺石像上懸空中石蓋有七隨人而轉羅漢願又四分律云大惠王子父作孔雀蓋又俱舍云蓋五唯在欲食治用同故一欲貪二瞋患三昏眠四掉悔五疑此五名蓋能障蓋有情不生善處又大乘理趣六度經云有大毒虵其舉頭如蓋愚者息之而死又云熱鐵冠戴卽損人喻貪瞋也",
    "華蓋如雲": "古今云黃帝與蚩尤戰於涿野常有五色雲氣如蓋金柯玉葉止於帝上有花菂之像故因而作蓋號花蓋焉",
    "曲蓋折柄": "太公作以武王伐紂大風折蓋太公因之製曲柄蓋戰國常以賜將師自漢朝後乘車用有四謂䡶輗蓋有軍號賜其一焉",
    "網": "說文曰庖犧氏臣芒見蛛網之結繩作也又云陽羅桀網",
    "網縵十指": "大般若云如來十指有網縵相紋同綺畫色類朱丹足指亦然",
    "蛛網羅文": "見光童子經云莫以蛛網羅天無能布也勿以小根將謀大聖",
    "鐵網覆宅": "異相云盧志長者太慳以鐵網覆宅恐鳥雀犯物也",
    "鐵網漉之": "俱舍云列河地獄獄卒似人以鐵網漉諸罪人在岸苦治致中矣",
    "鐵網取龍": "育王傳云王以鐵網取龍欲取如來舍利作八萬塔",
    "七寶羅網": "法華經云菩薩佛土以七寶羅網彌覆其上又上生經云時小梵王持天衆寶以爲羅網等",
    "天網至疎": "老子云天網恢恢疎而不失也天網疎遠察人善惡無有所失",
    "寶索繫腰": "不空罥索云取藥精髮爲索繫腰以兒加持而所向無障礙",
    "寶索三昧": "經用衆寶成索兒力加持無不應驗",
    "索用三絲": "不空云用藕絲杜仲絲蠶絲合成罥索須令童女合持以兒咒之威德甚大也",
    "龍女施髮": "不空云咒其龍女令施其髮以之爲索真言加持繫自頂上能使役一切鬼神皆應驗矣",
    "大悲𦊰索": "若謂不安求之讚曰𦊰索條條數百尋安危只在自家心光明智慧能長照魍魎精靈不敢侵綰結似虬初出水交盟如線擬投針有時默念觀音相千眼澄澄四海深",
    "梯盜爲屋": "律云檀胒迦比丘從主王木大臣求木蓋屋臣曰木盡比丘言我自看見王飛梯材將蓋屋王知怒問責比丘曰王登位時言施一切與僧佛也王曰非此佛制",
    "旋縛竹梯": "慈恩傳云三藏至鷄足山欲上禮迦葉其山峭峻旋以竹縛梯而上也",
    "排橛而上": "西域記云道過蔥山雪嶺用橛爲梯旋排易而上",
    "階梯之漸": "正理云明謙守質乃登聖之階梯又雲梯可拒墨子曰公輸般爲雲梯攻城墨子九拒也",
    "三車門外": "法華經云佛誘火宅諸子於其門外以羊車鹿車大牛之車其車寶物莊絞四面懸鈴張設幰蓋駕以白牛",
    "寶羽之車": "處胎經云王令嚴寶羽之車詣岳跱山禮佛矣",
    "遲速不同": "入定印經云羊鹿二車行遲喻二乘求佛果遲也",
    "車高十丈": "泥洹經云飛行皇帝之車高十丈四輪駕六馬七寶所成水陸空能行也",
    "車名雲母": "釋迦譜云菩薩母乘雲母寶車入毗嵐園遊觀天王引道生佛也",
    "車名交路": "純真陀羅尼云佛乘五交露車往純真天所爲作佛事",
    "寶車溢目": "長阿含云邠提長者與滿財長者爲兒娶婦造十二寶車光明溢目途路駕行覩者不覺日影西傾也",
    "羊車詣學": "本行經云太子詣學乘羊車而至所問師曰書有二字世久無矣師不能對乃至廣說六十四種書等",
    "火車之報": "報恩經云佛言我昔在火車地獄更與一人同挽火車前人力劣牛頭以杖刺我我遂因發菩提心欲代前人免苦",
    "迴車之仁": "阿含云天帝戰敗乘車而走見樹有鳥巢恐損其卵乃令御者迴車後軍爲有伏兵不追而退慈仁之報矣",
    "七寶之車": "般若論云佛下忉利天時大樹緊那羅王以七寶車載佛下閻浮提又老子云古者車三十輻法一月三十日轂法一身空也又牛駕謂之車馬駕謂之車音居人舉曰輦輿也又西天有車兵此方乃革車千乘等",
    "奚仲造車": "六藝論云黃帝佐官七人奚仲造車蒼頡造字大撓甲子隸首算術容成曆日岐伯醫方申區占候等",
    "指南車": "古今注云黃帝與蚩尤戰於涿鹿野蚩尤作大霧迷於四方黃帝在車以指南也以示士卒擒蚩尤斬之卽位也",
    "軿車五乘": "部田反北車四面遮蔽卽婦人所乘座車子也本以周公治天下致太平越裳氏裹足重驛來進一白一黑二矩象牙旣歸迷失道路周公賜大錦二疋軿車五乘皆爲司南之製使越裳氏載之南緣扶足近海際朞年而還至其國使大夫張宴送而旋亦乘司南而背所指製其轄轊皆以鐵作至鐵亦盡以屬巾車氏攻而載之光爲先導示服遠人而四方正車法具在上方故事漢末喪亂其法中絕馬光紹而重作文章車識道里也起於西京亦曰記里車車上二層皆有木人一里下層聲鼓十里上層擊鐲尚方故事有作車法鐲直角反似鈴大也如小鐘子又辟惡車秦製桃弓葦失穰不祥也豹尾車周製象君子豹變也尾言謙也軍乘輿建又金根車秦製并天下閱三代之輿服謂殷得瑞山車一曰金根故因作金根之車秦乃增飾而乘御馬而漢因不改又車耳古之重較也文官青耳武官黑耳或曰重較在車蕃上重起如牛角故曰重較也",
    "從舡底出": "因果經云佛化迦葉佛時在河中迦葉乘曰沙門上乘佛不從曰溺殺汝佛言不可乃入水從舡底而出上舡舡亦不損",
    "舡師渡佛": "百緣經云佛與僧衆欲渡河舡師與直佛曰我爲二界舡師未曾取直常渡一切佛說法喻舡師悟道卽渡也",
    "如筏喻者": "金剛經云法尚應捨何況非法如人至岸捨舡筏也",
    "正法舡喻": "大婆沙二十九云尊者阿難是樂法者是正法將攝聖教御正教舡恆巡四授與正法教授教誡數數觀察諸比丘等不令懈怠",
    "舡不能止": "順正理論云如不繫舡求止不可得也",
    "泥舡渡河": "三慧經云如人乘泥舡渡河壞當不久如人居世何久矣",
    "喻之如舟": "慈恩傳云帝察法師堪爲公輔之寄因勸罷道助秉俗務法師謝曰玄奘少踐緇門伏膺佛道今道從俗無異乘流之舟使棄水而就陸不唯無功徒令腐敗願得畢身行道以報國恩幸甚云云",
    "覆舡之所": "搜神記云合肥口漁人夜聞箏聲是曹公載妓舡覆於此",
    "舸爲赤馬": "古今注云孫權呼舸爲赤馬又小舡爲馳馬又曹真有快馬名驚帆馳如風舉帆之疾也又洞冥云漢武帝影娥池中有遊月舡觸日舡鴻毛舡遠見舡載數百人或以青桂棹或以木蘭之心爲棹練實爲聯蒿細石脈之爲繩作纜石脈出晡東園細如絲可磓萬斤石裏破石而後得此脈縈緒如麻紵也亦名爲麻可爲布矣",
    "問橋無益": "大方等三云有無智比丘過橋問傍人曰此橋何木何山所出何匠所成又此水何來深等無益語",
    "三橋所渡": "除災患經云佛至江龍爲橋二王爲橋佛化三身人天大衆亦然等渡三也",
    "以身爲橋": "智論云佛因中爲大鹿王居一林下時有野火三面俱來一面是河鹿王自於河上作橋令諸鹿過乃至五百鹿過皮骨皆損矣",
    "橋是化作": "律云王欲設會而隔河外道欲先渡占上座目連化生水長外道不能目連現橋在河上大衆皆過外道欲上皆沒河中然不教死矣",
    "橋爲鐵作": "西域記三云迦濕彌羅國有鐵橋登山履嶮等",
    "天台石橋": "感通云東晉帛道猷欲渡天台石橋其橋一石如梁橫澗東有聖寺過者成聖無敢越者遠而險滑猷住十年見聖僧",
    "爲佛造橋": "大集日藏經九云佛欲昇須彌山爲龍說法梵天以下至四天王七處爲造橋用諸珍寶願佛昇也佛化身皆遍普爲昇也阿修羅亦爲佛造橋又一龍爲橋難陀二龍以身爲橋請佛而下之天帝恐龍身麁澀遍以衣覆之",
    "菩薩四擔": "央掘經云恐於惡世不借身命護持正法忍國王大臣恐一切衆生又四云大地之重名爲重擔四者一水二山三草木四人",
    "加於勤苦": "法華經曰卽爲如來肩所荷擔又金剛經云卽爲荷擔如來",
    "擔木之山": "俱舍云七金山中有一山名擔木山出此木",
    "苦蘊如擔": "婆沙七十九云如人負擔而經險阻而又顛蹶爲擔逼切如諸有情荷蘊重擔經歷生死佛言欲脫當斷苦集等",
    "如附重擔": "地藏經云如人負擔極重履於泥險忽有隣人更附其物乃轉艱苦如人亡已自業尤重更被骨肉殺生求福如隣附物轉加辛苦矣",
    "父子爲龍": "本行經二云時有毒龍壞國爲災國人求婆羅門禁咒之而免其害人常供養後因佛至人不依敬婆羅門怒父子俱願爲龍欲壞其國佛知化彼方止也",
    "有多種類": "大雲經云有象牛頭鹿頭或千眼九頭形類萬羌具四生有嫁娶",
    "娑竭花面": "大集經云娑竭羅龍王有子名青蓮花面端正身常無衣旋有火燒以是白佛佛言汝於過去尸棄佛時曾爲王子出家在父王寺中恃王力故斥逐衆僧自用常住無慚愧故果報所感如此也",
    "龍生十因": "日藏經云爲求佛故布施怖三途高心求菩提持戒以貪瞋癡心故",
    "醫羅生樹": "雜事律云賢劫中人二萬歲迦葉佛時有三藏比丘修習禪定在醫羅樹下因葉打額乃發怒心佛於非情見有何過兩手折葉而墮其地遂感龍身七頭生樹以瞋心輕佛語故",
    "五類之主": "大乘須彌藏經云善住龍王爲一切象龍主婆難陁龍王爲一切虵龍主阿耨達龍王爲一切馬龍主婆樓那龍王爲一切魚龍主摩那蘇婆帝龍王爲一切蝦蟆龍主也",
    "虔龍七尺": "洞冥記云西域進虔龍七尺高武帝看之光如聚炬有童子遙見黃鵠白首鼓翼於帝前卽方朔耳時方朔著黃綾單衣頭已班白漢朝皆異其化而不測其年",
    "張口隨心": "不空云誦母心真言加持寶劍擬彼軍陳彼卽見大惡龍張口彼卽散退又持咒者爲貧乏欲行施者加持龍現如童子令取如意珠與持真言者隨心滿願以施貧乏也",
    "龍毛黃赤": "感通云貞觀十三年龍大鬬雷霆振擊水火交飛久之乃靜塔廟如故人皆拾得龍毛長三尺許其色黃赤",
    "海水爲血": "不空云婆羅龍王與和修吉阿那婆多鬬海水爲血",
    "因債爲龍": "異相云有人作債不得乃發願爲龍欲壞其國也身死爲龍常壞稼穡國人求佛佛令婆迦陁比丘化之龍見比丘轉怒降大風雹比丘亦然乃至煙火龍力不及以鉢覆之令龍入鉢也",
    "其力甚大": "智度論云地濕泥多山崩樹折殺諸鳥獸以此故知龍力甚大矣",
    "身繞須彌": "阿含云跋難龍王身纏須彌山七匝震動山谷薄布雲雨用尾打海水至忉利天",
    "伏之在鉢": "雜阿含云佛降迦葉故往借宿令在火龍石室龍夜放火佛亦放火風雷電擊佛入慈心三昧火龍盡其神力不能害佛降在鉢下迦葉謂佛被龍已害早晨見龍降在鉢中大生信伏佛也",
    "怒居其上": "增一經云難陀婆難陀龍王兄弟常怒沙門在於我上乃放烟火佛令目連降之又波斯匿王至佛會下見四老人不起王怒欲殺龍知亦怒降大雨佛令目連化金翅鳥翅樣遮雨皆入大海王不知是龍佛勑天龍神鬼若聽法變現留少本形令人識知",
    "龍母爲子": "十誦律云有龍子信心聽法比丘見之爲虵以繩繫胭著無人處子歸白母母大瞋怒欲害比丘佛爲龍母說法令比丘今後不許",
    "龍妻食王": "雜寶藏經云有龍妻食王心血當祀火神有夜叉云我能取得多將珍寶化作大商求王博戲王輸被將入海王有智以餘易換方免龍難也",
    "能持大地": "孔雀王經云此等龍王能持大地具大光明形色圓滿名稱周遍又離火沙怖免王役怖脫金翅鳥怖又天與修羅共戰之時現大威力",
    "自生厭惱": "異相云摩那斯龍王極厭自身腥臊如溷中猪漚波羅龍曾爲長者子受佛八戒時金翅所獲將欲被食以戒力免也前生爲女人持八戒有犯爲龍",
    "龍設法會": "弘道經云阿耨達龍王請佛及僧在無熱池半月供養化諸宮殿設大法會座褥食器悉是七寶令諸眷屬龍之族類皆得利",
    "爲人出家": "僧護經云有龍化身爲人求僧度出家與一比丘同房後因睡眠卻復龍身以龍有五不隱身一生二死三受媱四瞋五睡須復本形比丘見以具事白佛佛因制戒更出家者三問矣",
    "龍愍貧人": "要集云時有貧人受商人雇入海舡難不行貧人歸敬三寶發大誓願我當作佛度如斯苦難之輩龍知尋託夢與龍曰但誦貧人名汝等得濟衆不信留貧人在板上去舡並覆沒唯貧人得免卽佛因中發菩提心時也",
    "將龍遠逝": "不空云持真言者欲將龍去以咒索繫之在瓶灌在中隨意持去",
    "龍女夜死": "正法念經云有諸龍女龍子在乳傍日出生日沒而死有蠡敵千象力",
    "菩薩大龍": "月上女經云舍利弗言能與如是鎧甲大龍問答等",
    "白耳龍王": "法顯傳云至印土見僧大會龍出池爲小白耳虵僧以鉢盛乳安龍在中遍示衆僧顯亦親見年常如此也",
    "八牛易虵": "律云有龍女受五戒偶化爲虵被人所得以繩穿鼻持佛戒故心忍不嗔有商人見而愍之牛八頭換之放也乃以宮中無盡金與商人報恩也",
    "龍頭悉痛": "異相云有比丘依舡過海爲龍王從商人索之比丘至龍宮皆悉頭痛願師醫之曰我無藥也龍曰請說法藥比丘說四諦法龍喜痛止與三昧施三寶矣",
    "雨龍毛異": "續高僧傳云僧崖滅疾雨迅風於潼州慧果惠榮爲之設齋咸雨龍毛五色長者尺五短者六寸及雨幡花等",
    "泥龍止雨": "陀羅尼云若大雨時和香泥作一龍以丹尾頭赤向西安首白芥子打紫檀釘項等",
    "沙彌生染": "般若論云有羅漢畜一沙彌師往龍宮齋迴令滌鉢見一粒飯異常香美白師曰何往齋來師曰龍宮沙彌後往至龍宮見龍小女以未離欲願生龍中今沙彌龍也",
    "掬水成火": "大集經云有盲龍遇佛說受多苦佛令掬水洗吾足龍卽掬水變成火或石佛令發願然可不變龍妻有小龍常食其腋以因中曾盜僧食所感",
    "生作婬龍": "華首經云有婆羅門養一女端正後因欲心向諸沙門生爲婬龍名毗摩達多",
    "龍奪舍利": "西域記三云北印土有沙門與象拔刺得佛牙舍利欲歸起塔供養過河被龍奪去卻迴學禁龍法三年至河結壇龍卻捧舍利出還也",
    "有八龍王": "法華經云一難陀此云喜二跋難陀此云賢喜二龍是兄弟也每令風不鳴條雨不破塊見者歡喜因以爲名三婆伽羅龍王本是國名國王觸誤仙人仙人咒此一國變成大海此龍居中故以爲名四和修吉此云多頭卽九頭龍王五德叉迦此云多舌常居地上六阿那婆達多此云無熱七摩那斯此云慈心華嚴經記此龍欲降雨時先布大雲凝露七日令營事畢然後降雨名慈心也八漚鉢羅此花名也卽龍王所居止池有此花也因以名焉此八龍王或在大海或住虛空等",
    "龍有四種": "廣雅云一有鱗曰蛟龍二有翼曰鷹龍三有角曰虬龍四無角曰螭龍易曰六龍御天也",
    "三類之長": "山海經云百氏書曰羽鱗毛各三百六十羽鳳鱗龍毛麟各爲其長",
    "龍不能知": "道經序云夫子謂弟子曰鳥能飛知𦌘得之魚泅可網得之獸能走羅得之至於龍乘風雲而上下吾不能知老子其猶龍耶",
    "慧遠遊龍": "法苑曰遠居廬山有游龍翔其前奴僕以石拋之龍乃大震風雷遠乃集衆燒香唱偈乃止",
    "求龍擁護": "大悲經云若爲諸善龍王來護者求俱尸鐵鉤手讚曰鍛鍊純金作鐵鉤明鋒利刃掛心頭惠燈暫照昏衢朗法眼才開惡業收觸物暗牽如未捨向人潛引似相留今朝許上三車去火宅門前認白牛",
    "二龍之兆": "高僧智文曾夢泛海得二大魚甚異之及於東安講律麈尾才震兩峯俱落深怪其事詢建初瓊上人曰此吉兆必得二龍傳公講也果得道志法乘二僧應其昔夢傳受",
    "龜鼈黿鼉鼇": "鼈三足曰能瑇瑁卽龜之類鼉音陀",
    "龜藏其六": "雜阿含云有龜被野干所得藏六不出野干怒而捨去佛告諸比丘汝當如龜藏六自藏六根魔不得汝便",
    "龜恩被殺": "雜寶藏云時有商人五百入海舡破有一大龜身廣一里救負商人至於陸地一人以飢故石打龜頭餘人曰此有恩何可見殺飢人曰我欲食肉不食恩也",
    "龜誑花師": "本行經云有龜求食入花園中踐踏他花被園師捉得致篋欲食龜告花師將我何用別無大益曰汝踐我花我欲食汝龜曰我有明珠令取免死矣",
    "擲之在水": "百喻經云有小兒得一龜欲殺不解問人如何曰置水卽死龜得水而走也如人修行問邪見人卽失道果矣",
    "龍王被誑": "六度經云昔有國王長一太子一公主重之爲造浴池時有一龜觸王女太子王怒令人捉得送入大海龜至海見龍曰彼王有女欲與君爲妃龍信而迎之矣",
    "投浮木孔": "稱揚功德經云如世海中上有浮板板有其孔有盲龜欲投其孔百年一舉值之甚難如人遇佛及得人身又勝思惟經云龜毛不可作袈裟",
    "巨靈之龜": "古今云其形最大首冠蓬萊魔竭不可較其優劣一名玄衣督郵江東謂青衣魚爲婢𩽪謂童子魚名士父又洞冥記影娥池中有鼊龜望羣而出岸上如連璧棄於沙岸故語云夜未央待龜黃又有能言龜元封三年鄰過國獻能言龜長尺二寸青匣廣尺九寸匣上開一孔以通氣東方朔曰唯水桂露以飲置於通風臺言無不對",
    "黃安龜背": "洞冥云黃安代郡人常服朱砂體紅坐一龜年可八十人問安坐龜幾多少年曰伏犧造網罟得相授長二尺已得龜坐背此蟲畏日月光二千年一出頭我見五出頭行則負龜趨世人謂黃安萬歲",
    "跛鼈凌驥": "列仙傳云孔老方於大聖可謂子如子貢賢於仲尼跛鼈凌驥",
    "井鼈測海": "寶積經五十二云一龜在海隨潮而出誤墜於井井中有鼈問龜海還大小如井龜曰我生大海不知涯岸喻淨飯王以國位留佛又鼈古今云亦名河白從事又河白使者矣",
    "鼈報深恩": "異相云有鼈賣於市菩薩買而放歸江湖夫水族之類知水盈虧將有水災鼈來報恩先告菩薩仍後爲引路有虵狐在水菩薩救之鼈曰可也有恩復有一人被溺求救菩薩救之鼈曰勿救此人當爲冤也菩薩曰狐虵未及人也救之後虵狐報恩狐得金藏人索分嫌少告菩薩被禁虵螫太子手報恩留藥菩薩醫之方免也",
    "鼈嚙猴支": "五分律一云鼈出水求食食畢岸上張口仰睡有一獼猴婬欲心熾內支在鼈口中謂是陰道覺嚙之入水猴抱鼈求救時有仙人見而救之",
    "妻欲食肝": "阿含經云有鼈妻見夫頻出上岸與一獼猴爲友妻疑恐有他故便自託疾不食夫曰汝當何食曰我欲獼猴肝無當我必死夫曰可得卽尋上岸謂猴曰水中極有好果極美君至我舍爲爾致之當上吾背猴信而上之行至水半猴怖問之鼈以實告我妻久病欲食君肝猴曰汝何不早言我肝得脫在樹上掛之與汝取之鼈信而負出猴至岸上樹喜躍鼈曰何不來猴曰豈有腹中物而在樹乎",
    "魚鼈無聲": "罵意經云以魚鼈等曾斷他命生乃七日若不遇百十年也其類多者造惡者多同種類故",
    "鼈悞商人": "生經云鼈王身長六十里出海岸睡著經旬有五百商人與共造食在鼈背上謂高臺在上然火鼈被火逼而走入海商人一齊溺死",
    "黿報嚴恭": "感通云嚴恭楊州人見賣黿者買而放之五頭恭渡江舡破錢沒水中夜有五青衣賷錢至恭家與恭父兄言寄此錢來其錢尚濕恭後到家見是己錢舡破失者恭曰此五黿之報恩矣",
    "鼉死說走": "本行經云耶輸陀羅與寶不喜者佛曰吾因中曾爲王太子被逐妻亦同出至河食之乃得一鼉煑而欲食未熟水盡令妻取水太子飢逼取之食盡妻取水來問夫太子曰鼉已走矣因是也",
    "斷鼇之足": "列子曰鼇卽巨龜立四極共工氏與顓頊爭觸不周山倒天缺等",
    "神龜黃綠": "高僧法總送舍利隋州智門寺掘基三尺得神龜一枚色黃綠狀如綵繡頭有八字云上火王八萬七千年腹下有王與二字表進文帝羣臣共覩放之於池巡岸顧帝又智梵送舍利郢州得龜十八頭皆有綠毛水中方見也",
    "白山赤海": "般若論云昔人入海見一白山有三日出水入赤海舡師曰此魔竭大魚也曰山身也兩眼如日與日爲三也水入其口如赤海也應高聲念佛商人命難共舉佛聲魚卽隱也昔爲比丘破戒爲魚心慈故",
    "魚生天上": "金光明經云十千魚被人堰水將入死門流水長者子施水與食又爲說法後魚等同日命終俱生天上知宿命因下以四十千瓔珞報恩雨花而迴",
    "身代魚命": "異相云昔佛曾爲商人入海見大魚欲吞小魚商愍之以身代小魚投之魚口又菩薩飢饉中現身爲肉山魚米行施波羅密等",
    "舉網救衆": "魚王經云菩薩因中曾爲魚王居海領衆數百不犯生命時被漁人張網獲衆王在網底以頭柱地用尾舉網衆皆得免",
    "斗量魚賣": "六度經云有一老翁斗量魚賣嘷天大哭我兒早死若當在者無我斯役",
    "人多魚少": "學仙人經云昔有一王名曰俱獵池中有魚味美骨少勑人守之日取其八守者亦盜其八王覺池中魚少又勑一使守之復取其八魚因是絕如王治國所任若多爲害不少矣",
    "長四十里": "生經云時有國王行慈普施值天大旱人民飢餓乃願身爲大魚濟諸國人七日命終海中爲魚長四十里猶如肉山濟諸飢者也",
    "兒頭似鱓": "感通云江陵劉氏以賣鱓魚羹爲業後生一兒其頭似鱓身卽如人",
    "魚腹得女": "摩鄧伽經云有漁人得一大魚腹中有一女異常端正有一大仙人納以爲妻矣",
    "海有三難": "生經云海有三難一魚難長二萬里二山難暗石等三鬼神難多矣",
    "河有百頭": "賢愚經云佛在毗舍離越河邊有五百人下網在河勤苦存濟阿難曰此人等求道如此何道不成一日網得一魚百類頭別人競挽之終不出水佛知而故往欲化漁人顯因果理佛呼魚名尋卽出水漁人怪而問佛佛曰此魚本爲外道與母共居詐作沙門爲求名利與僧論義常屈不如歸告其母母曰汝後論不如卽以毀罵彼衆忍辱不報汝便得勝依言毀衆如象頭馬頭等百數今感百頭受苦羞不出母在地獄也漁人聞法悟解習道也",
    "魚爲妙藥": "百緣經云蓮花王國內人民多病醫言須赤鯉魚王遂發願爲鯉魚施諸病人皆得痊愈",
    "自害惡性": "出曜經云海中有魚名爲自害在岸炙身被物所觸恚怒而死",
    "骨山血海": "賢愚經云昔有一王多殺人衆死生大海爲魚身被蟲食日夜受苦就山揩磨百里海水皆赤死以其骨如山也",
    "魚名璅舌": "釋迦譜云留離王殺釋種因中留離曾爲魚名曰鉤鏁苦行婆羅門名兩舌釋種爲村人取魚爲食殺他來佛當爲小兒戲打魚頭乃至成佛至今頭痛也",
    "滬瀆臨海": "續高僧傳云臨海滬瀆口曾網相連四百餘里顗禪師廣化金帛買斯海曲奏勑不許採捕國爲立碑國子祭酒徐孝克爲文樹在海濱其辭悲楚讀者下淚",
    "魚身最大": "海有八德經云魚有四千里乃至有二萬八千里海容之矣",
    "雌隨其雄": "婆沙一百八十云雄魚行處雌魚皆隨",
    "失獸摩羅": "善見律十七云此云鍔魚俱舍云此呼殺子魚有四足大者丈餘下食獐鹿上捕飛鳥",
    "魚有四德": "涅槃經云錯鱗魚有四事一骨細故輕二有翅能飛三樂見光明四御物堅持又正理論云登木求魚去之彌遠",
    "一不能免": "出曜經十八云南海瀑涌驚濤浸灌有三大魚流入淺渚自相謂言我等厄此宜可逆上還歸大海得礙水洲一大力二次力皆得免第三力劣不免漁者得之佛說頌曰是日已過命卽隨減如少水魚斯有何樂又烏賊魚一名河伯小吏又鯉大曰鱣又鱧鮪曰大名鮪魚子亦曰蠅緄又魚尾赤曰鱗曰魟又曰魭或雄雌䱊如米也取像得水爲魚又魚子羣浮水上名曰白萍",
    "人變爲魚": "搜神記云邑都江陵人年數百歲頭有一角人以名之後入江化爲大鯉又琴高趙人鼓琴爲宋康王舍人行涓彭術遊冀於碭水與弟子期入水取龍後果乘赤鯉魚出壽二百餘歲",
    "魚生翅角": "列仙傳云宋吳子英舒鄉人善入水捕得赤鯉魚愛其色不殺養之一年飼以米穀遂生角翅魚言我來迎汝昇天常每年下見其妻子吳地中門並作神魚子英祠廟焉",
    "魚名有異": "南兗人謂赤鯉爲赤驥青鯉爲青馬黑鯉爲玄駒白鯉爲白騏黃鯉爲黃雉又鯨海魚也大者長數千里小者長數十丈一生萬子常以五月六月就岸生子至七月八月導引其子還入大海中鼓浪或雷噴波成雨水族之類皆逃避匿隱莫敢當也雌曰鯢大者長數千里目爲明月珠又水軍魚狀如人乘馬衆魚從之一曰魚伯大水有之漢末有人見於河際人馬俱有甲鱗如大鯉手足耳目口鼻與人不異視之良久卽入水也出古今注三卷晉太傅崔豹撰字仲熊又蟚蚎魚小蟹也生海邊食土一名長鄉又有螯扁大者名爲擁劍一名執火其螯赤也又魴魚頳尾魚勞尾赤人勞國破矣",
    "聲伏一切": "不空云持真言者用藥塗螺向彼方面吹及十聲一切如願水旱龍神鬼魅不順皆伏真言力也",
    "其聲雄猛": "法華云吹大法螺擊大法鼓演大法義表大乘法雄猛",
    "從螺求聲": "中阿含云有人吹螺聞者來看見螺無聲在地以腳觸之令教作聲實無如人無識卽名爲死也",
    "郍律受責": "律云阿那律在佛會下多睡佛見責呵曰咄咄胡爲寐瓮螺蚌蛤類一睡一千年轉輪無窮已那律被呵遂發願不睡乃失肉眼修得天眼",
    "呼召天神": "大悲經云若爲呼召一切諸天善神求寶螺手詩曰席散長吹大法螺一聲雄猛遍娑婆神祇共集威儀引靈聖分形相貌多來處煙光搖造化去時風雨動山河但將心病求良藥莫問東流幾許波又因明云人頂淨猶如螺貝結髮量",
    "螺有文章": "古今注云以螺有文章所以婦女髻婉轉盤綰爲髻似螺又螺貝貝卽小螺",
    "蛤得天生": "婆沙論四云佛在獼猴池側說法有蛤樂聞諦聽歡喜憶持不忘死得生天下報佛恩",
    "蛤乘宮殿": "金藏經云佛在瞻波國迦羅池邊爲衆說法一蛤草下志心聽受有人持杖誤中蛤頭尋卽命終生於天上感其宮殿廣十二由旬得宿命通知曾爲蛤乃乘宮殿禮佛報恩",
    "水蛭之牙": "勝思梵天經云水蛭有齒難爲象之牙突有角未可堪爲梯橙矣",
    "獺": "說文云獺水犳也又狙當葛反亦水獸似狼而赤矣",
    "獺去池涸": "中阿含十三云有梵志在一林下近池而住時逢大旱池水枯涸見水面一獺前而過梵志問曰汝往何去曰我依前池多有魚食今已枯涸欲入大海唯恐人見仙曰弗往我能致水海亦多難路遙乃致水獺住",
    "龜全藏六": "六度經云有林下比丘終不得定心將罷道佛知化一比丘同在樹下時有水犳卽獺也逐龜欲食龜藏其頭尾四足無能得便而去比丘曰我藏六根亦可得定比丘悟",
    "母蝦十丈": "洞冥云有母蝦長十丈鬚長八尺爲兩翅有鼻如鋸載桂之林以鬚纏身急流以爲栖息之處舟人嘗折蝦鬚爲杖後棄而飛鬚化爲龍母亦在海傍也",
    "蟹長九尺": "善宛國常貢一蟹長九尺百足四螫因名百足蟹煑其螯勝於黃亦謂之螯膠勝於鳳喙之膠",
    "虵": "梵語莫呼落伽此云腹行卽虵也",
    "難調爲虵": "無所有經云難調比丘性惡不善曾作毒虵又多睡故飢不得食虵母愍之爲殺生類在傍乃免嗔",
    "龍施爲虵": "因果經云龍施比丘因中曾爲毒虵昔道人在山修道有一毒虵常來聽法時遇冬寒道人來歸聚落虵思慕道人上樹目送遂自思惟我身毒惡人所惡見宿業不善遂自投身而死生第四天今爲人出家",
    "其性極惡": "大方等經云有虵極惡如至其處見聞臭氣有命皆死泉池林木亦皆枯死惡龍之毒亦復如是也",
    "其形可畏": "法華經二云更受蟒身其形長大五百由旬聾騃無足婉轉腹行爲諸小蟲之所唼食等",
    "虵有三毒": "報恩經四云青蓮花下有毒虵圍繞有三種毒一嚙二觸三氣噓",
    "藥消其毒": "金色女經云虵有毒惡以阿伽陀藥至彼虵所其毒卽消乃至童子午觸無害藥力也",
    "八十二種": "俱蘇摩經云十種舉頭行六種住卽盤十二螫人無毒十三爲王二十九有時有毒有時無毒",
    "斷而復續": "弘明集云神虵斷而復續不能使人不斷靈龜夢於宋元不能免豫沮之網也",
    "虵是人毒": "十住論云有人毒生時天雨血性好殺人目視氣噓遇者皆死時人號曰人毒虵後將命盡舍利弗化之見而吐毒舍利弗身轉金色遂發信心得生天上七返將來成金碎支佛衆皆分之誤謂金也以酬因中所殺人衆也",
    "虵爲金帶": "唯識寶生論云有人福薄見金帶爲虵吐毒退走而避之",
    "悞取爲金": "賓頭經云有金色虵花中盤睡無智之人見以爲金故收在囊中將歸虵睡覺吐毒爲火燒其舍宅如癡人貪着名利有捨自善聖財",
    "爲毒所害": "雜阿含云有先郍比丘在虵頭巖有毒虵長尺餘隨比丘身被毒所壞身如糟糠佛知集衆爲咒以其護將來也",
    "虵入瘡門": "四分律云有比丘尼跏趺而坐有虵入瘡門白佛佛令勿殺與藥令出集衆立制今後坐禪以腳跟掩而坐也",
    "虵辯雌雄": "根本二十八云重興王國有外境將二虵令辯雌雄王令智藥未決至家煩悶妻顧問之具說虵事妻曰以軟物脊上拂之舉脊者卽雄",
    "頭尾相競": "百喻經云有一大虵尾索先行頭曰我常先行有目可認道路好惡言已前去尾怒纏樹頭不能去遂令尾先行入火而死如比丘少不尊長",
    "虵能悟道": "百緣經云有大長者多慳生爲毒虵常護珍寶近者皆死佛爲化彼令入鉢中過生天酬恩禮佛佛爲說法悟道也",
    "虵施金瓶": "賢愚經云有人勤力求財買金滿瓶埋之於後命終爲虵常護金瓶自生悔恨遂令人施僧作福得生勝處",
    "虵圍商人": "雜寶藏經云有諸商人入海路逢大蟒虵高六拘盧舍圍諸商人時有師子跳坐虵腦衆得免也虵螫師子等",
    "生變爲虵": "續高僧傳云齊人明琛出家有智略造虵勢論屋子論因難講法華經僧心生惡毒生變爲虵如傳",
    "虵衣鉢護": "律云有比丘死平生多慳衆欲分衣鉢尸變爲虵吐火燒衣死佛知令葬後分",
    "虵有習性": "般若論云舍利弗曾爲虵也爲嚙國王被咒師追來令嗽王毒虵死入火不肯嗽王至今得道性猶獷也吐食與羅云等",
    "虵羣賊死": "感通云惠瑜姓岑救法師弟子五十日誦大品一部入玉泉寺有大虵護之時有山下諸輩羣賊數十人持劍至瑜房虵吐氣賊死瑜救得三人矣",
    "神虵黑頭": "善信經云有虵長十二丈行遇黑頭蟲長五丈虵怖而走遇藥樹觸身兩斷頭活尾皆臭爛藥樹之力也",
    "虵蟆龜支": "智度論云虵蟆龜三爲友共近一池池枯乏虵令龜呼蟆欲食蟆知不從友須同類也",
    "外道變虵": "婆沙三十七云離繫子外道投佛出家不捨己見聞佛弟子說彼法中種種過失生重嗔恚故變作虵又大威光仙人問疑經云虵有二毒攝可食否佛曰如四攝",
    "郗后爲蟒": "梁武懺云帝因郗皇后崩常追悼之晝卽忽忽不樂宵乃耿耿不寐居其寢殿聞外有搔窣之聲視之見一大蟒帝大驚駭無所逃遁蹶然而起謂其妖祟蟒遂人言曰我昔郗后也妾以嫉妬所謫受飢窮蟲食等苦不可言也乞一善免之帝乃集僧求善曰無上佛名帝乃自造懺錄后感此善生天下來謝帝等",
    "䢼亭蟒神": "續高僧傳云安世高安息國人先有同學作福不護戒死作鄩陽䢼亭湖神安世高往度之廟極有靈神現爲虵令世高將廟中物作福造塔遂得生天虵死長數里至今鄩陽有虵村在焉",
    "螭虵遊路": "洞宜記云武帝微行於長安城見一螭虵遊路董謁曰昔桀媚妺喜膝上以金簪貫上螭腹是也螭腹有簪痕在安非耶也此白龍魚鱗細者食之帝曰試我也",
    "燈光蝎種": "根本律二十云燈光王無睡初夜與宮人歡樂中夜檢察象馬後夜庫藏逢人睡者便殺有健馳羅多智知王蝎生令氈褥安馬糞卽便有睡祇域與醍醐藥醫之得愈等",
    "聖力能止": "觀音經云蚖虵及蝮蝎氣毒煙火然念彼觀音力尋聲自迴去",
    "行業所感": "地藏經云惡語傷人虵蝎行等",
    "共爲親友": "般若論云蝦蟆與龜虵三共爲親友一日無食虵令龜呼之蟆曰貧窮失本心無義者爲先龜爲我語虵終不到汝邊",
    "蝦蟆多嗔": "祇域經云有王多嗔命域令醫域問其母王種因何母曰我曾晝寢夢與人合如魘及覺見一蝦可長三尺從身而下後覺有身故生其子",
    "林名蝦蟆": "中阿含云印土有饒蝦蟆林佛曾住彼",
    "蝦蟆不伏": "憂婆塞戒經云莎伽陀比丘因醉臥在寺門佛自往看謂阿難曰此比丘昔降伏惡龍今醉後蝦蟆不能伏得因是立戒不得飲酒也",
    "其聲怨王": "孛經云有蝦蟆被烏啄食發聲怨王願王似我道人曰何怨王也曰由王無道不雨池枯令烏得便我受此苦",
    "聞法生天": "育王經曰昔佛在恆水邊說法有牧牛人柱杖聽之下傷蝦蟆死已生天牧牛人大慚佛曰蝦蟆因法故今得生天何况天人志心聽吾法也牧人悟解",
    "龍食後變": "樓炭經云龍食百味飲食末後一口留之變爲蝦蟆",
    "子生七蛙": "婆沙一百二十云如一蝦蟆生七子表滋生多又子曰科斗亦曰玄針又曰玄魚形圓有尾尾脫生腳又大乘須彌藏經云蝦蟆龍王族類又井蛙之量豈測滄溟",
    "金蟻之像": "西域記云迦胒國有大石塔有石佛高丈六日光照時金色若無日光紺青此塔石基下有金蟻大者如指小者如麥嚙石成佛像等",
    "慈羅救蟻": "要集云慈羅長者因大水救鼈狐虵蟻後狐報恩得金藏有人亦是因慈羅救得負恩告官言得伏藏官斷蟻上筆終不成字免",
    "不損其脚": "本事云乃至殺害折蟻子腳亦招短壽果報",
    "蟲蟻不欺": "續高僧法順引衆驪山地多蟻子捐揮令移盡皆遠避武功縣有毒龍害人順至便止徧治鬼魅",
    "蟻壽多生": "法苑云須達造寺舍利弗量地見蟻子曰此蟻七佛造寺在此至今",
    "蟻殺有罪": "十問辯惑論云殺蟻子有罪殺一闡提人無罪古今注云蟻名玄駒有河內人見河邊有人馬千萬皆如黍米遊動往來從旦至暮家人以火燒之皆成蚊蚋馬皆是蟻故呼蚊蚋爲黍民蟻爲玄駒也",
    "蟲豸": "爾雅曰有足曰蟲無足曰豸",
    "蟲鬬益大": "三慧經云有兄弟三人大力守園小者先守夜見一不吉蟲來遂以手打腳踏轉自疲而止次夜第二弟守亦來轉大第三夜復來兄以手摩娑而去喻愚者過增智者過止矣",
    "蟲有多種": "正法念經云人身中有八萬戶蟲各有所食所主等",
    "蟲生自尸": "金藏經云福增比丘目連弟子以貪身故終不得道師以神通力引至寒林見一新死女人有一蟲於尸出入鼻口等目連曰此是王舍城中長者婦愛身爲蟲等",
    "惠達避蟲": "續高僧惠達常誦法華經每行直視見蟲而避不敢跨騫或問曰何曰此與吾命無別將不他先成佛",
    "蟲生鼻中": "法句喻經云昔有信士與僧爲友信士病死還生身中爲蟲從鼻而出墮地僧至見之已得天眼識是信士妻欲踏之僧曰此夫也",
    "物有蟲棄": "有部百一云若米麵有蟲須令自出遠棄勿殺穀麥諸物有亦復然又正理云食木之蟲不知皮外之味豈知宇宙廣哉",
    "不殺細蟲": "鼻奈耶六云波斯匿王有諸力士受佛五戒常持漉囊不殺細蟲王曰國有不賓如何無誤否曰細蟲無過有過者殺後有強賊力士乃入慈心三昧刀劍火毒不能傷害力士敵降王加賞二倍",
    "蠖屈前後": "般若論云蠖屈安後足然後進前足如外道所緣盡無進求生斷見等其蟲亦名桑戶蟲也",
    "七日而止": "六度經云有比丘習定被蝨所撓以手摸安在新羊骨中蝨食其髓住壽七日後得爲人供養佛七日而止",
    "蝨因蚤死": "報恩經云昔有坐禪比丘有蝨依身常謂蝨曰我坐定時勿相惱我如出定時吾不阻汝時有土蚤依蝨而住蚤不依時惱傷比丘遂致衣在火俱死也",
    "蚤蝨惱人": "罵意經云一魔壞人不得道二宿業罪報三不求淨處四不等心五蚤蝨蚊等",
    "慈心安草": "泥洹經云衣中得蝨當慈心安於草上綿帛中避殺生也",
    "捫蝨床下": "續高僧惠成依顗禪師得衆生語言三昧後有常律相造夜宿捫一蝨於床下成早晨謂曰夜來一檀越極受寒凍律慚伏信又養蝨求蝨於人蚤蝨不暇顧皆見高僧傅又弘明集云巨靈數仞雄虵十圍兔白服而通靈鹿皮餌而得道憑怪石而爲枕因滄海而洗足等",
    "羽族之王": "處胎經云佛言吾曾爲金翅鳥王七寶宮殿如轉輪王內宮婦女狀如天人常以諸龍爲食又觀佛三昧經云梵語加婁羅王此云妙翅快得自在日遊四海以龍爲食通四生有嫁娶化生食四生龍日一龍王小龍五百壽八千歲胎生食三卵生二濕一",
    "目連爲使": "弘道經云佛令目連至無熱池化爲金翅龍諸眷屬無不怖也",
    "生便俊疾": "智論云才出卵殼卽能從一須彌至一須彌所謂大滿加婁羅王如意加婁羅大威德等",
    "心爲大寶": "俱舍云金翅福盡將死不能得龍食七日在金山上被火所燒欲盡龍爲降雨心在爲帝青大寶珠",
    "應念來至": "十誦律云有商人禮目連爲師歸依供養持寶入海被龍制舡卽本師目連尋知現通化爲金翅鳥龍見而乃退矣",
    "身量極大": "處胎經云此鳥頭尾相去八千由旬高下亦爾若飛時從一須彌至一須彌終不中止故莊子云有大鵬鳥形極大背不知幾千里將欲飛時擊水三千里翼若垂天之雲摶扶搖而上去地九萬里乃得遊要從北溟至於南溟一飛三月不止也",
    "釋爲金翅": "法苑云佛成道時食乳糜金鉢擲尼連被龍來取欲往龍宮供養天帝見化爲金翅來奪鉢將歸天上起塔供養爲鉢節會也",
    "金翅食異": "涅槃經云食一切水族金銀等寶除金剛寶以因中施時心貢高苦惱衆生心多嗔故有如意珠以爲瓔珞變化萬端無事不備身高四十里衣廣八十里長四十里重二兩半食居鐵樹名究摩嗔羅高百由旬陰五十由旬食龍依上",
    "立兄爲王": "雜事律云有商人將婦入海遇魔竭魚破舡人皆溺死唯婦得一舡板漂至海洲有金翅鳥其父命迎金翅子爲王母曰汝當立兄爲人王翅卽至波羅匿斯國捉梵授王去以王衣冠令兄着已送至王殿立之爲王語羣臣曰此是汝王當伏事如有相繾還令汝等俱淪大海人衆於是皆伏等",
    "鳳凰靈瑞": "瑞應圖云麟鳳龜龍國之四瑞故孔子曰鳳鳥不至雄曰鳳雌曰凰字從凡鳥羽毛之王應南方火曰神鳥天老曰鳳麟前鹿後鴻首緯尾龍文龜背燕頷鷄啄五色備出東方君子之國翱翔四海之內過崑崙飲砥柱濯羽弱水暮宿丹穴見則天下太平又云白鳳紫冠出溟記又白鳳膏非梧桐而不棲非竹實而不食又經云有鳳凰神",
    "鳳凰放人": "異相四十五云時遇大旱續又大水人多依丘樹有鳳至人或依之得至山頂無智錯附鸕鶿遂入深水",
    "鳳水法門": "感通云泉在歧山之陽卽鸑鷟於歧山卽斯地也飲此泉水故號鳳泉法門寺近惠素掃洒",
    "鳳臺寺": "感通云晉永平中有鳳凰集白塔寺因改爲鳳臺寺",
    "孔雀三癡": "譬喻云有孔雀爲王新獲令咒水醫妃乃一國人皆蒙醫也後不籠不繫笑之曰何笑曰有三癡一我癡捨五百孔雀二獵師癡得我與金不肯三王癡得神醫也失之言訖而去卽佛因中也",
    "聞雷卽舞": "智論云孔雀聞雷卽舞大者也小者聞雷卽驚也",
    "見之棄烏": "生經云遮離國無烏忽有烏至人皆與食愛慕後有孔雀至人愛孔雀齊棄其烏",
    "孔雀九德": "增一經云孔雀有九德一顏貌端正二音聲清徹三行步庠序四知時而行五飲食知節六常念知足七不分散八少睡少婬九知返覆佛以此喻比丘之行儀也",
    "持咒而免": "孔雀王經云雪山南面有金耀孔雀王與衆多綵女而爲遊戲被捕獵者縛之誦咒得免",
    "因蜜被縛": "譬喻經云孔雀王捨五百雌孔雀逐一青孔雀時王妃夢見乃募人捉之有獵者應召樹枝塗蜜孔雀王食蜜而來乃至獵人身塗其蜜孔雀謂是與樹無殊被執而縛之與金求免不從上王妃",
    "鶴太陽精": "相鶴云太陽精也稟金火之氣以生三年頂赤七年飛摶雲漢又七年晝夜十二時中鳴六十年大毛落昔毛生色白如雪泥水不能汚百六十年雄雌相視有孕一千六百歲飲而不食胎化所產仙人騏驥也其相隆鼻短口少睡露睛赤目長脛從耳善鳴鳳翼雀尾龜背鼈腹軒前垂後多力善飛其相鶴經自浮丘公授與王子晉崔文子得之石室後劉安傳之矣",
    "老鶴何之": "俱舍云佛見老婆羅門夫妻二人年老無所可詣爲說偈曰少不修梵行老失聖財寶譬如二老鶴共守一枯池",
    "千年一變": "音義云一千年鶴毛蒼也二千年黑所謂玄鶴鵠似鶴而蒼只千年鶴",
    "爲子斷腸": "廣弘明云廬山遠法師未出家時善射弩因射得一鶴雛復欲射母不起見已死矣意爲其雛破腹果見肝腸寸斷遠因是發菩提心出家",
    "鶴擇水乳": "金色女經云養鶴之法乳和水飼之鶴以鼻嗅乳吸之飲也乳凝食盡水在",
    "不食母肉": "六度經云昔菩薩身爲雌鶴生三子時國大旱無肉與子充食乃自取腋下肉與子子嗅香知是母肉三子不食曰寧我等死不損母身天愍與食也",
    "鶴生二子": "婆娑云有卵生人者昔有商人入海得一雌鶴形色偉麗奇而悅之遂生二卵開生二童子長名世羅次名鳥波世羅此云山近故以爲名聞佛說出家俱成無學卽大山尊者小山尊者也",
    "鸚鵡聞法": "金藏經云須達長者有二鸚鵡能會人言阿難爲說四諦聞以信解死得生天七返受妙快樂後成辟支佛",
    "梟嫉獲罪": "音說經云有王名音說晝寢有鸚鵡飛鳴王聞歡喜令網捕來金籠恩養甚加珍惜有梟知而嫉之亦來作聲王怒令捉旣獲悉拔毛羽殺人因嫉致禍",
    "節食全身": "六度經云有國王愛食鸚鵡肉悉令捕獵十餘在籠養肥卽殺有一鸚鵡多智謂諸伴曰我等因食乃至如是應當節食瘦王知因食自慚而放",
    "辯貞至死": "六度經云有鸚鵡王嫌衆喧雜欲留貞正尋卽詐死衆以草覆尸便投餘王曰汝王已死可將尸來衆尋見之王悉不納暫死乃爾長死如何衆慚謝咎也",
    "鸚鵡說法": "正法念經云夜摩天中鸚鵡說法化導諸天以前生曾將佛法邪命爲人故感生彼",
    "猴奪其恩": "律云有人進鸚鵡於王王惜常在左右而將共食愛其能語或以金玉籠後又有人進小獼猴兒王愛雋捷因而棄鸚鵡鸚鵡曰猴性不恆後必失也果然猴漸大已見太子手中有果子奪之驚其太子王怒殺之鸚鵡有預知之智况人乎",
    "王慚受諫": "鸚鵡諫王經云有王養一鸚鵡聰明能言見王無道乃白王言王有七惡臣不敢言曰何也一好色二嗜酒三博弈四遊獵五好出惡言六越法則七劫奪民財又有三惑一親近邪佞二不附賢能三好伐他國國滅破不久王聞慚謝矣",
    "鸚鵡盜花": "百喻經云昔有貧人被妻索異花貧人善作鸚鵡入園盜花被他捉獲見王方作鸚鵡鳴如人臨終行善也",
    "報恩於林": "伽伽羅刹經云有一鸚鵡棲止大林已經時歲忽爾山火至欲燒其林鸚鵡曰我常止此林如何忍燒須報恩德乃入海取水洒林天帝見以愍而助雨止也",
    "鸚鵡請佛": "百緣經云有鸚鵡請佛林中說法宴坐後得生天阿難問佛此鸚鵡何能如是佛言此前生爲居士持五戒犯一殺戒斷鸚鵡命故墮其中今因熟也",
    "鸚鵡報讐": "根本雜事二十六云大藥有鸚鵡令探軍勢與彼舍利爲友王知事洩皆鸚鵡也令女送來旣至欲殺鸚鵡曰乞依祖父法死王曰如何曰以麻繫尾火然之王依之鸚鵡載火便走徧燒王宮乃至入天神腹中作人言令知廟者曰王禳災",
    "孝養取穀": "金藏經云有鸚鵡養盲父母常取好果有果無時取他穀穗田翁見怒被網得之翁問汝取我穀爲何曰我有父母自盲取果共食今果盡取君穀也翁曰汝孝取穀我今放汝今後不遮也",
    "獻米供王": "善見律二云阿育王常感鸚鵡獻異常秔米爲王日食王福",
    "鸚鵡惜麻": "有部律云吐羅難陁尼惜施至食佛言此尼因中曾作鸚鵡路有麻子車倒衆鳥欲食鸚鵡曰勿食或害爾衆鳥去已自食被他打死也",
    "鷹雀之鬬": "出曜經云有雀被鷹所得曰自咎若在本何失至此鷹曰放汝至本以吾勢看得汝否雀曰可爾乃放雀至兩石間索鷹請戰鷹怒下擊觸石而死曰愚不及智",
    "化鷹逐鴿": "賢愚經云尸毗王行慈爲法天帝試之自化一鷹令一天子爲鴿逐至王前王以身肉代之乃至盡命",
    "智有遠近": "報恩經云鷹逐一鴿至佛影中安然無怖至聲聞影中悲怖不止有習無習別也言汝諸聲聞觀此一鴿久遠前後等皆知過八萬劫不知定力劣也佛知之",
    "鷹能示岸": "中阿含云有商人入海示岸鷹至岸鷹以放之又二月之節鷹化鳩鷹至岸不返未至卻迴也曰示岸鷹",
    "盜取鵰巢": "十誦律云有比丘取他鵰巢燒其鵰鳴叫繞寺佛知制戒不得取諸巢犯盜",
    "火宅之類": "法華經鵰鷲鵄梟鳥鵲鳩鴿",
    "鷲來求眼": "百緣經云比丘年老目昏求人穿針佛與穿之曰我爲尸毗王時天帝化爲鷲鳥從求眼無悔遂感成佛此比丘卽昔時天帝也",
    "鷲鳥有靈": "西域記云佛說法華經在鷲峯山似鷲鳥有靈多集此山故名靈鷲又云山峯上聳有類於臺慈恩疏栖鷲鳥又類高臺故云鷲臺山",
    "鳥銜書至": "投身餓虎經云旃檀太子逃國賣身爲布施王妃責王一子今失王曰我以先失今悔何及令使遠尋太子消息太子遠知先修書令烏銜至王所",
    "烏爲鹿友": "異相云烏與九色鹿爲友一日軍兵入山獵獸張圍鹿在中正睡烏三返喚不得乃至啄耳方悟被縛上王王見歎而放之",
    "先啄其目": "金色女經云時有王子身臨山險而臥施諸禽獸天帝見已化作一烏欲食其目王子不恡天復釋身問求何果曰佛果",
    "爲主損身": "生經云有鳥王名曰安住領衆數百其妻有娠思其王食之肉烏王令四烏至王宮盜之候王進食飛下奪之王知令人網捕獲之烏作人言述其本末來意王曰乃有禽獸爲主不惜身命愍而放之",
    "比丘被告": "雜事律云比丘食次有烏或狐來分食須與有不與烏食者被噓告賊言比丘有金賊打比丘索金言無曰烏言有也曰我不與他食所致",
    "鳥狐相讚": "生經云有烏在樹上下見一狐食死尸肉烏曰君身如師子等狐曰君如鳳凰互相虛飾讚歎有人見之會語曰汝等下劣輕相自讚卽天受與拘迦利比丘因中也至今如是",
    "鳥投樹死": "譬喻經云有樹果熟烏來投食果落烏墜而死偈曰鳥來不爲死果落不爲鳥果熟鳥緣死因緣會遇耳",
    "無卽爲果": "要集云北方有國無鳥人將至無不愛重後有人將孔雀至棄鳥重孔雀如捨邪歸正矣",
    "烏欲殺人": "異相云有人貧善鳥獸語與人擔物過水鳥叫人怖擔物人笑物主曰我怖汝笑何也曰烏言君身上有白珠令我殺君取珠烏待食肉我不爲之怖罪笑也物主曰君賢哉",
    "烏猴爲友": "異相三十八云有赤嘴烏與一獼猴爲友烏生數雛被虵來食烏卽告猴猴怒將虵石上打碎其頭也",
    "烏障出家": "金藏經云闍夜多羅漢將諸弟子詣德叉尸羅城見一鳥鳴微笑弟子問師何笑曰此烏過去曾爲子障我出家令我流轉感生爲烏經歷劫數父母教子也",
    "烏還其米": "四諦論云梵摩達比丘無福不得食佛令大衆分之乃至令佛大衆失食遂教慈心定入滅盡定聖人等爲作福彼轉令轉波斯匿王知乃與其米有一烏銜一粒去守者遇之責烏烏卻還米又弘明云帝辛之朝有雀生烏小生大也驕逸也因滅其國又郯子占烏經一行集爲九篇曰靈鳥亦曰慈鳥也",
    "鴈王被網": "報恩經云昔有一王愛食鴈肉令人採捕得一鴈王有五百羣鴈徘徊不去獨有一鴈悲鳴吐血獵師不忍殺之而放鴈王佛阿難因也",
    "鴈遺金羽": "四分律云有婆羅門年一百二十歲其妻貌美男女亦多死作鴈王以愛子故得宿命通矣日夜自送金羽毛來子後伺之網得鴈王總取毛羽",
    "雁傳書信": "報恩經云善友太子未入海時嘗養一鴈入海未還夫人謂曰汝可遠尋我子消息鴈卽悲鳴夫人作書繫鴈項上鴈卽飛去諸處尋覓太子至利師婆王國見太子付書太子得書乃知父母憂憶又修書附鴈送歸也",
    "因雁致爭": "本行經云佛與天受因爭一鴈致怨不止始提婆射得一鴈落太子園中活太子令人拔箭將養提婆來索太子不與因是結恨害佛廣造諸逆等",
    "一雁自落": "慈恩傳云昔如來漸教許食三淨於一寺中買贖不得其檢校人徬徨無措乃見羣鴈過空戲言今日僧供有闕菩薩知時言訖引前一鴈投身自墜見已白衆衆聞驚歎無不對之歎泣各相謂曰此菩薩我曹何敢食之又如來設教漸次而防我等執彼初言便爲究竟守愚無愍致此損傷自今已後宜作大乘不食三淨將鴈起塔記之以表心焉永傳芳列因名鴈塔也",
    "毗盧乘鴈": "西域記三云昔毗盧釋迦王四人避戰被擯逐一人離都行路疲乏有鴈親附卽乃乘之遠至龍池龍王小女入園遊戲納之爲夫後龍王知與㲲及劍上王奪國自立至子爲王分佛舍利起塔重葬",
    "鴈賜錏鍛": "雜事律云有獵師得一鴈王五百羣鴈悲鳴徘徊不去中有一鴈又獨悲叫將鴈上王王問其故鴈作人言曰此鴈王仁慈有德王乃息責遂賜金錏鍛於鴈王賞德記之而放五百鴈翱而去",
    "有智免死": "譬喻經云有王夫人愛食鴈肉王令人捕得十餘在籠養飼一鴈有智不食身瘦籠眼得出餘皆被食又賢愚經云有五百鴈因聞佛說法敬心樂聞後皆被殺得生天也",
    "鴈銜蘆飛": "古今注云鴈自河北渡江南瘦瘠能高飛不畏繒繳也又鴈不至蜀南不過崖州彼有迴鴈峯也又有奠鴈之禮又鳧鴈海上砂石悉皆消化唯食海蛉不消隨其糞出爲藥絕勝餘物",
    "鵝如鸛鵲": "雜寶藏經云時有鸛鵲在池中徐行善鳴誑諸水族時有白鵝曰知汝諂曲欲食諸生類因果也",
    "鵝王說法": "央掘經云佛行步如鵝王相陵虛行列行詳審等",
    "鵝鼈爲友": "根本律云有二鵝共一鼈爲其親友遇天大旱池水皆空鵝欲去東西語鼈曰好自存活鼈曰汝去我何所依可相將往鵝曰汝銜一杖我口咬共去他國空中飛過人或見曰空中二鵝共銜牛糞片飛鼈曰我不是牛糞開口便墜佛曰如人口過",
    "鵝想受生": "正法念經云若人生北州見青蓮池入中遊戲見彼父母爲二鵝相合隨於男女互起愛恚而受胎胞又云六天男女或乘鵝雁以爲雲車而遊",
    "鵝燕愛憎": "廣弘明云何承天難報應論云燕非蟲命而不食也鵝唯粟豆食之殺鵝食而愛燕若謂不識而無罪者何將終已來爲過",
    "鵝在銅鉢": "雜事云大藥童子父皆負詣殑伽河浴見大銅鉢白鵝在上流下問子曰何曰弶伽河東注銅鉢隨流去白鵝在其上斯非是餘物也",
    "鵝常聽法": "高僧澤州遠公養一鵝常聞鐘上講伏地聽法文終先出聞黑白說戒卽不赴也時共異之也",
    "食而出之": "孟子曰仲子齊國人兄戴蓋祿乃萬鍾仲子以兄不義不食不居避兄離母居於陵自貨草履妻辟麻布後省母見人餽兄鵝嚬而惡之何用此爲母後殺而令食之兄至曰鵝肉也母曰是仲子方知出門而哇吐之孟子曰此比之丘蚓",
    "食鷄爲王": "根本雜事二十七云有大臣家一鷄聲異相者曰食此鷄肉者當得爲王臣知令殺烹之子名大藥從學來飢乃取頭而食之父知欲殺逃在外家後因國亂藥果爲王",
    "爲胤之族": "俱舍云上古有仙染鷄生子今此部主是彼之胤",
    "瓦鷄無用": "辯正理云瓦鷄無伺晨之用陶狗無守夜之功",
    "鷄鳥不成": "律云有二雌雄鷄共處林野雄遭狸食後雌與鳥合生子有一異學鳥鳴似鷄學鷄作鳥聲鳥鷄二兼學是二俱不成如外道出家沙門邪命等",
    "雉肉療疾": "百喻經云有人病醫曰宜食雉肉買得一雉食已不瘳醫曰此須常食如人不久修行便望果證",
    "雉燕之化": "正理云雉入水爲蛤燕入海爲蜃物之形變成由先業非情所欲及於此",
    "雉滅野火": "般若經云昔有一雉見火燒林卽入水奮身洒火往返不止天帝見而問之曰汝何所爲曰我救此林與諸有情而作依止天爲滅火此林在也心好志感",
    "雉狸相畏": "生經云雉在樹上野狸在樹下欲圖其雉曰我欲與君爲夫妻雉曰終不可得卽天受與佛因中",
    "與雞令殺": "四諦論云有一外道求作國王修行苦行有一羅漢知而化之曰汝何食曰諸果等曰與爾此鷄可食曰我蟣蝨不殺可忍食鷄曰汝欲作王王者日治萬機時殺多少外道悟之曰此汝識鷄",
    "鷄王被誑": "雜寶藏經云雪山之側有玉鷄王多將鷄衆而隨從之鷄冠極赤自體甚白語諸鷄言遠離城邑聚落莫與人食佛因中也狸欲爲妻天受也",
    "鷄卵無罪": "法苑曰支遁常與師論義卵未成生類不得與諸蜎飛同師後奄化經時歲已忽見師將卵投破有鷄出遂悔所言失也",
    "鷄卵沐髮": "法苑云梁時有人常以鷄子清沐用三二十令髮光淨後臨終時頭中鷄啾啾作而臨終悔焉",
    "鷄卵床齊": "高僧傳云周武帝好食鷄子一食數十有監膳儀同進食至隋文卽位猶監廚膳開皇中暴死三日而活奏文帝臣見武帝在閻王殿前以鐵梁壓鷄子兩脅下出與床齊平武帝令寄語大隋皇帝少爲作福文帝勑天下人出一錢追福造寺",
    "攘雞之漸": "孟子曰宋大夫戴盈意欲漸治十一稅孟子曰如人攘隣鷄日取一或曰非日月一次年斷可乎曰少多同盜變惡唯速",
    "遠飛鷄": "洞冥記云有遠飛鷄朝卽依人飛晚翔四海朝往而夕還銜桂枝之實歸於南山或落地而爲桂膠嘗一滴舉體如金色陸通常餌黃桂之酒又祝鷄公善養鷄得遠飛之卵伏之名白翻明雉如鵠大色若紫金有翼翼下有目名目明鷄也又成佛經云穰伽王出世人壽八萬歲聚落次比鷄飛",
    "鴿施飢人": "般若論云佛曾作鴿於雪山中值多風雪有一飢人無食欲死鴿令求火施身與食",
    "鴿失果喻": "雜事律云有雌雄二鴿同巢收果至滿以備風雨天旱果乾巢中才半雄謂雌曰汝何獨食遂啄殺雌者後乃天雨果濕卻滿雄鴿深悔如猛光王殺安樂夫人",
    "鴿王節食": "六度經云有鴿王領衆五百被獵者所獲在籠鴿王曰貪者如飢人得其毒食六身非久汝等節食瘦瘠無肉人皆放之",
    "鴿變爲兒": "冥報記云唐并州石壁寺有一老僧禪誦爲業貞觀末年有鴿巢其房楹生二雛法師常以食就巢哺之鴿雛漸長學飛墜地而死僧收埋瘞經十日僧夢二小兒感聞經之善得爲人也去寺十餘里其村作子僧記日月滿之彼果有女子生二兒因名鴿兒也又正理云鴿入水化蜃當斯徘徊翱翔之時其翼羽差池今與黿鼈爲羣豈復自識耶又迦濕彌羅有鴿園精舍因現鴿爲名矣",
    "梟鏡大逆": "萬行首掕嚴經云土梟附塊生兒破鏡以毒果爲子將成皆食母而去破鏡有云獸有云飛鳥也",
    "梟王被替": "律云時有衆禽主死共議欲立一王衆議曰鴿非也足長啄大怒傷衆腦曰鵝不可鵝項白曲如何直他曰孔雀不可此舞戲時現無慚故曰梟可乎衆曰可爾何也晝藏夜出不見我等有鸚鵡曰此鳥非也衆可替之不以年耆此不孝不祥物也以鸚鵡替之",
    "梟鳥相食": "雜寶藏經云烏晝食梟子梟夜食鳥兒以此相報烏有智欲盡滅之乃詐傷毛羽求救於梟梟曰汝何至此曰衆憎我嗔不食汝子損我毛羽見逐至此梟遂養之在巢烏乃多銜薪草梟怪而問之曰以被風雪梟晝集烏求火在巢一時焚盡而說偈曰諸有宿怨不應輕信如烏詐善焚滅梟巢等",
    "名義不善": "諸經音義云開西呼訓猴山東名訓狐亦名殦鳩亦名鵂鶹或勳胡土梟惡名梟鳥或名不孝鳥兔梟禿梟卽俗呼非矣",
    "四聲獨醜": "增一云有一鳥聲好形醜如拘翅羅二形好聲醜謂鷙鳥三形聲俱醜如土梟四形聲最好如鸚鵡孔雀又曰不能改形易聲怪鳥也又曰鵬不祥鳥也",
    "無正定實": "正法念經云譬如蝙蝠人覓鳥時入穴爲鼠人捕鼠出穴稱飛鳥謂如道士畜養妻子爲有仁愛善耕稼爲有髮膚有王役時卽稱出家道士也",
    "五百成聖": "婆沙云五百聖衆集婆沙者過去曾爲蝙蝠在大枯樹中時有商人過海遇風寒在其樹邊然火中有商人誦對法藏火胤然樹五百蝙蝠忍死俱得爲人矣",
    "亦名仙鼠": "崔豹古今注云亦名仙鼠二名飛鼠五百歲腦白頭重集物頭垂故倒掛食之得仙亦名服翼亦名蛾䘃音織墨蝙蝠名也",
    "衆寶所成": "正法念經云諸天華中有寶蜂金翼出妙音聲如天女音",
    "蜂來入眼": "要集云佛與彌勒因中修行時彌勒多睡佛化爲蜂欲入其眼及螫其身",
    "採花之喻": "戒經云譬如蜂採花不壞色與香但取其味去等又蜂蜜敗人心也",
    "蠅爲眷屬": "根本律云比丘許受一鉢時得乾食在囊濕食鉢中漏濕蠅隨之小童曰此者大有眷屬也",
    "蠅墮蜜死": "無明羅刹經云蠅墮蜜得味甚少所失甚多不知好醜見便生愛",
    "量不石廣": "梵天經云蠅量飲酒無至鍾量蓋小器也",
    "蠅聲天耳": "中蔭經云以中有身得業通見遠色聲及父母等及千萬里生緣處蠅聲亦聞也",
    "蠅入鼻癩": "法苑引怨魂記云齊高苑有人與一僧入燕在路殺僧至燕事了回至殺僧處忽見一蠅入鼻成癩至死極悔矣",
    "唯不著火": "法苑云青蠅之點不着火餘並能汚又飛蛾投火蠅樂臭尸又古今注蠅虎亦名蠅狐似蜘蛛而灰色善捕蠅亦名蠅蝗亦呼蠅豹也",
    "螢火燒林": "央掘經云有人夜至林見螢火驚怖爲林被燒",
    "螢火之焰": "圓覺經云以螢火燒須彌須彌終不壞着以輪迴心入於如來海終不能可入",
    "螢火異名": "古今注云一名輝夜亦名景天一熠燿一燐燐一丹鳥一丹良夜光一宵燭腐草之化食蚊蚋也",
    "蚊蟻不殺": "正法念經云乃至蚊蟻惱觸人者慈心不殺",
    "釋梵施衣": "央掘經云釋梵天王將衣施聖人等見如蚊蚋",
    "脚非橋梁": "梵天經云蚊子之脚不堪作橋梁喻小聖",
    "蚊蟻蠛蠓": "婆沙一百五十一云蚊蟻蠛蠓醋水細蟲明眼之人作意難見又云如蠐螬丘蚓行動極遲",
    "蚊睫焦螟": "列子曰江浦之間有麼蟲曰焦螟羣飛集於蚊睫弗相觸栖宿往來蚊蚋弗覺離朱之目方晝拭眥揚眉望之弗見其形師曠擿耳俛就不聞其聲乃黃帝容成見之如嵩丘以息聽砰然聲如雷震也",
    "人面千秋": "婆須蜜經云有飛鳥名千秋人面子長害母如梟鏡也",
    "我所多慳": "生經云香山有鳥名我所其山多諸花果藥物人來採取其鳥悲鳴恡惜稱是我所乃至於死惜之矣",
    "鵁鶄厭火": "經音義云鵁鶄似鳧而脚高有冠美毛人家養之以厭火矣",
    "鷓𩢪義死": "本生經云目連爲阿育王說本生事云有鷓𩢪鳥雙飛一爲人殺一狂地鳴喚同類雲集皆死自無殺心",
    "異音演法": "悲花經云日尊佛國有飛鳥名善果常演說法如無量壽國鸚鵡舍利弗",
    "鳥如共命": "本行經云雪山有一鳥二頭一身一頭睡一頭覺覺者得好果呼睡者頭不得而食之睡者覺聞香便怒食好果不解相示後見毒便食俱死卽佛因中與調達因中",
    "天教放逸": "阿含云三十三天下有象馬孔雀等自夜摩天已上無也天有實語鳥亦水鳥教逸樂鳥誡天也",
    "雀入虎口": "雀王經云有一虎食獸肉被骨齒間不能食飢欲至死見雀張口而哀請雀愍之入口盡力出骨虎乃能食後得肉食亦不讓雀雀責虎虎曰從我口中出不死幸也雀怒伺其便宜後見虎睡已連啄兩目而去負恩小不可欺也",
    "巢頂不起": "僧伽羅經云時有菩薩在山端坐入定有鳥頂上爲巢有子忍之不起乃至雛成恐傷生",
    "鷓鴣被繫": "本生經云釋天王往昔有一鷓鴣鳥被繫悲鳴同類皆集一時被殺叫者問道人我有罪否曰無汝悲鳴時自無殺心他殺成罪也",
    "太古能言": "列子云太古神聖之人備知萬物之情異類之意會而聚之訓而受之同於人民先會鬼神精魅次八方人民未聚禽獸蟲蟻血氣之類心智不殊也",
    "冶鳥穿樹": "法苑云越地深山中有冶鳥如謝許大穿天樹作巢如五六升器有採木人至樹下鳥鳴咄上或下須隨其聲如違有虎災或化爲人形長三尺澗中取石蟹就火炙而食之不可得犯越人謂此鳥是越祝之祖也",
    "螻蛄有神": "法苑云盧陵太守太原龐仙字子及自於其遠祖不知幾也塵事繫獄而非其罪有螻蛄行其左右謂曰汝能活我當喜之乎與食還來漸大如豚及欲臨刑螻蛄破其壁出之龐世世常以四節祠祀螻蛄後世稍怠不能精心因祭亦祀至今",
    "結草蟲": "古今云一名結葦蟲於草稍末折屈葉爲巢也又洞冥云伺風鳥夏禹所作又有青鳥赤頭路岐而下來迎王女也",
    "鴆鳥如鵰": "經音云其毛色紫黑脛長似鵰食虵羽翅上有毒出女几山",
    "青雀赤雀": "本行經云佛將成道詣菩提樹有青雀羣飛來引菩薩也又慈恩傳云佛光太子將生赤雀羣飛至宮幃青雀吉鳥也洞冥云武帝有一宮娥愛悅於帝名曰巨靈因而飛去望見化成青雀帝乃爲起青雀臺時有青雀來巨靈不見也",
    "鴛鴦": "水鳥亦名匹鳥相隨不相離人得其一則一思而至死又野鵲一名神女喜鵲鳥名孝鳥雀名家賓在人家棲集如賓燕一名玄鳥獸名燭夜又江南有鷓鴣其聲自呼常向日而飛畏其霜早晚卽啼出有時飛卽銜葉覆背上又鴝鵒一名尸鳩不過濟濟列無螻蛄螻𧏚碩鼠有五能而無一長一飛不過屋二緣不窮木三泅不能渡谷四穴不能覆身五走不能遠也",
    "蟋蟀": "一名蛩秋初生得寒而鳴濟南謂之嬾婦一名莎鷄促織絡緯從聲名也",
    "飛蛾": "一名火花一名慕光",
    "蜻蛉": "一名青亭",
    "胡蝶": "色青而大者是小而黃者曰胡梨一名小梨赤者名赤卒一名絳騮一赤衣使者好集水上亦名赤弁文人也",
    "蛺蝶": "一名野蛾一名風蝶江東呼撻未色白背青者大如蝙蝠或青黑班色名曰鳳子一名鳳車一名鬼車多生江南甘橘園中",
    "紺蝶": "一蜻蛉似蜻蛉而色細遼東人謂紺蝶亦曰天鷄好以七月羣飛暗天邊海夷㹮食之海中青蝦化之",
    "楊白蹶": "似鴈而尾上白",
    "扶老": "禿秋也狀如鸖而大者頭高八九尺善與人鬬好噉虵",
    "細鳥": "洞冥記云元封五年勒畢國貢細鳥以方尺之玉籠盛數百頭形如鸚鵡聲聞數里如黃鵠身大如蠅帝以此候時帝得旬日而去帝求不得明年復集幃幕入人衣袖因名宮蟬宮人婕妤皆悅之有依者蒙帝愛幸武帝崩稍稍無人獲愛其皮者多爲丈夫所媚",
    "蟬曰齊女": "古今云昔齊王后心嫉忿死尸變爲蟬登庭樹而嘒唳鳴王悔恨故世人名蟬爲齊女",
    "司夜鳥": "冥記云有司夜一更一聲五更五聲亦曰五時鷄",
    "嘉蛾": "日出時銜翅而舞又有昇渠鴨色赤上美渠上不食五穀咂葉上露因曰垂露鴨亦曰丹毛鳧也",
    "舍利爲妻": "有部雜律二十七云有鸚鵡名具相大藥所有令探半遮羅國兵士王肯許妙藥婦來否鸚鵡至彼見舍利鳥在王竹林中巢共相慰問汝從何來曰北方來室利王家是監園使者以舍利爲婦年少容儀端正無比恭勤智善能解言語因出暫遊被鵄擒去我緣此故憂箭中心隨處追求聯翩至此我無儔匹願汝爲妻舍利曰未曾聞異類爲偶乃至諸偈也便爲夫妻見王作諸飲食具相曰可得嘗否曰不得此有毒欲殺彼王及諸兵衆具相知已來報於王後發四兵密取妙藥也",
    "受胎亦異": "觀佛三昧經云有師子王名曰毗摩羅牝師子受胎四十年一會跳踉鳴吼婉轉自撲身亦無損等",
    "忍死奉法": "報恩經云有堅誓師子依辟支佛常樂聞法身毛金色有獵師見而圖之披壞色衣藏弓毒箭欲取皮上王師子見披袈裟不避中箭忍死得皮上王王知責獵師起塔",
    "負恩失目": "瓔珞經云有師子飢而食象被骨在喉求一木雀出骨師子張口木雀入口爲出其骨師子得安後食其肉不與木雀曰在我口中有不殺之恩都不知也木雀怒伺師子睡啄其兩目",
    "師子噬鹿": "諫王經曰譬如一鹿被師子嘖所欲隨意如人入無常口無有異也",
    "師子之會": "花首經云此一會大衆如師子會無怖無畏發菩提心一受不退如師子胎一受不去盡諸有結等",
    "蟲不能食": "花面經云師子王若死一切獸不敢食其肉候師子身中生蟲自食佛法亦爾自弟子壞非餘力",
    "用大威力": "童子問經云師子欲殺大象用大威力欲殺野干亦然性不欺事也",
    "嚬哮大吼": "童子問經云師子童女坐師子床師子嚬呻哮吼師子子三歲卽能百獸皆伏",
    "師子被惑": "本事論云有雌師子得牸牛食之犢隨後來師子曰此似我子我等乳養無異與子犢長成母病將死戒曰汝之兄弟勿取他言互相愛惜時野干隨之常得餘食一日少闕野干心怒我當食此二肉謂牛曰師子欲食汝知之謂師子曰牛欲觝汝爲食不平兩各有心念母之言乃相誥問曰得自野干師子怒而食之",
    "師子哮吼": "雜阿含云阿育王子壞寺取名用留遐代壞一大塔有石師子哮吼人皆怖倒矣",
    "強不棄弱": "十誦律云有一師子常在山林與一野干爲友師子年老目暗墮枯井中野干爲竇穴通河注水滿中遂浮出曰不可棄弱也",
    "班足獸母": "賢愚經云昔有一王入山遊獵獨入林中見一雌師子索與王合王恐相害俛仰而進師子尋悅便卽有身後生一兒班足爲王在位矣",
    "如師子兒": "本起經云佛初生時阿私陀仙人見雪山中師子生兒才墮地行七步大吼衆獸皆伏佛生亦然行七步",
    "師子信義": "異相云師子與猴作親友猴寄二子他行求食師子偶睡被鷲取二猴兒上樹欲食師子方始睡覺謂鷲曰猴寄二子勿食我以身肉代之恐我虧信也",
    "臥法亦異": "中阿含云師子夜臥時右脅在地累足尾後至明見身不正慚而不喜見正卽喜出穴嚬呻哮吼求食等",
    "師子寄兒": "異相四十七云有師子生二兒寄在道人處他適求食被獵者詐來禮覲盜取師子二兒殺之皆生長者家作子道人觀見慰寬師子母道人後化二子俱令入道得果證也",
    "化五師子": "報恩經云天受說阿闍世王以醉象殺佛佛舒五指化五師子象伏地也",
    "師子咒力": "一字王真言云以曲蟺泥作一師子牛黃泥之安在壇上誦咒加持自動乃至乘騎等",
    "師子逐人": "大般若云有擲塊於犬犬逐塊也塊終不止擲於師子逐人其塊自止愚智別",
    "師子意大": "異相云師子不爲小重其高上其意大悲不爲小蟲吼吼卽爲大者也",
    "麟爲仁獸": "經音義云鹿身牛尾一角頭有肉不履生蟲不折生草音中鍾呂行中規矩不入陷網天章彬彬亦靈獸也明時卽現瑞也",
    "如麟一角": "俱舍云以此聖人出無佛世自悟獨知如麟一角部行卽多部儻而出也又魯有獲麟鄉",
    "象具福德": "迦葉佛時有二比丘俗親兄弟兄能持戒習定弟好檀施不護細行至釋迦佛時弟爲王象兄作比丘象福僧施貧戒別也出般若論",
    "衆盲摸象": "處胎經云昔有一王名曰大智專行十善以法治化後知衆念不同令臣召衆盲五百令取大象來爲衆盲曰其象如何衆共摸之各言其異與鏡面王同緣也",
    "象驚龜死": "六度云象息樹下有一小蟲飛入象耳象王驚呼羣象悉至下有祥龜悉被踏殺",
    "觀佛三昧": "經云有優婆塞見佛如黑象曾前世邪受法故諦觀異故",
    "象有十頭": "大方等陀羅尼云有象十頭四足極惡食噉衆生甚可怖畏也",
    "象大神通": "法炬經云天帝有象具大神通現身如須彌山能壞修羅軍衆",
    "象有多種": "集一切福德經云凡象青黑二牙有羅象迦尼象香象毗駝象有四色象青黃赤白有赤蓮花象無鬬象仞沙頭象安禪象沙摩象皆梵語紅蓮象香象大香象花明大明光明皆爲象名也如此方馬有多名",
    "其相多種": "十二門論云雙牙垂耳鼻頭三隆耳如箕脊如彎弓腹大而垂尾端有毛四足麁圓",
    "忍死護戒": "六度經云有象王與五百象而爲眷屬有二雌象王得一花極妙與大妻小者恚而致死於王家生作一女端正多能王納爲妃以宿冤故令人作沙門形取象牙象王見披沙門衣忍死不報也",
    "施牙與之": "般若論云白象菩薩在山領衆有獵者取牙射之羣象欲踏獵師象王乃惜如其子問曰何謂曰我欲牙象王就石穴拔牙與之送出",
    "象子如兒": "生經云時有雌象產子未久便死仙人見子收養起臥同處飲食相隨看之如子天帝見而化之化象子令死悲不止也卻活仙喜悲止",
    "象王善住": "樓炭經云有善住象王與八萬象入池遊翫喜嬉變現作衆伎樂或取藕花等此是天帝所乘象王也",
    "馳走不止": "五分律云有象遇大風樓柱折驚走至林間折樹又走天說偈云風遍天地何處避之自不求止何是安時",
    "象不能產": "根本律一十九云王有母象子不能產有醫象師曰此須無犯第二男女女人手觸卽產有牧牛女承王命以手觸咒象象產尾猶不出曰此小過亦不免也我昔曾抱他小兒尿下入我身以樂之過也方生",
    "象奔損王": "賢愚經云佛因中爲大光明王求道有隣國君得象送王王令調之旣熟願王乘之王乘象因欲心發走入深林王把樹枝方免王欲殺調象師師曰不能調他婬心也令吞鐵丸熱者可調也",
    "象馬聽法": "佛地論云波斯匿王領兵衆收央掘魔羅路次初至祇園聞鉢囊比丘誦經梵音清妙象馬不前王曰此音畜類尚慕我何去哉因是止",
    "象解二怨": "雜寶藏經云有大白象在山事盲父母被王得之不食水草王問其故曰我有盲父母王曰我欲賴卿破怨國象曰戰者勝卽長怨負卽長憂不爭者止乃得安樂王乃息戰放象等",
    "象知其相": "譬喻經云二人在山同師學業業就而歸路見象跡一人曰雌象有娠上有女人乘之女人亦有娠俱是雌也如言不虛患左目何知曰見小便處右迹深見左邊草在地狼藉一如其言智也",
    "三藏得象": "慈恩傳云奘三藏戒日王與十八國王相送下淚執別與大象一日食草四十圍餅食三斛高丈三長二丈上容八人并諸什物經像等猶似空行雖走如飛瓶水不側",
    "象將僧去": "西域記云有僧在山被野象將去至谷中見一象師脚爲竹刺所傷伸足示僧僧知爲取竹刺象乃與舍利僧得起塔供養等",
    "有沙彌寺": "西域記云一僧山中見象取水洒地除其草木供養佛塔僧曰我人不能如此遂捨戒修崇立寺安衆供養其塔因名沙彌寺等",
    "聞法生善": "金藏經云昔花氏國王有一大象能破怨敵凡有罪人盡令踏殺因火移廐近寺象聞僧誦偈爲善生天爲惡入淵象遂不肯殺人何况人也王令移近屠肆依舊習相近",
    "象有七支": "薩遮經云七支具足者四足尾陰鼻也俱舍云藹羅伐拏水中龍象也天帝乘者也",
    "食噉如象": "西域三云有羅漢身大食多人不相重臨欲入滅告衆人曰吾曾爲象負其經像今得爲人已成道果宿習尚在食常三分得一人皆驚歎言訖入滅化火",
    "象相可知": "雜事一云猛光王乘象大吼相者曰此象欲走入海卻來可逾百驛果然走也又猛光王善能調象因婬女被嗢逝尼捉去令女隔幃學調象法後因智藥取王兼得女走歸國也",
    "虎逐樵人": "莊嚴論云有念求度願出家者見舍利弗觀之八萬劫來曾無善念捨而不度其人遍求諸聖皆不旨度泣而告佛佛度出家此人無量劫前曾入山採樵爲虎所逐念佛求救有此善根令熟可度也",
    "虎欲食子": "十住斷經云有虎飢欲食其子佛與慈氏因地二人俱見佛捨身飼虎感香乳生虎子皆免食",
    "觀身如鹿": "般若論云比丘作無常觀如虎逐鹿雖遇好水草無敢食也",
    "施身飼虎": "處胎經云佛因與彌勒文殊共見餓虎曰誰可捨身與食皆不能佛因中遂自捨身先成佛也",
    "虎自求匹": "本行經云昔雪山中有一牸虎毛色可喜牛王象馬皆欲求匹唯師子得也卽佛與耶殊因地也",
    "鴦掘鬬虎": "央掘經云央掘縱意肆行凶惡猶如虓音哮虎索鬬難當也",
    "通虎生子": "大集經云有雌虎與仙人通生十二子各立其名七歲父母俱亡求其梵天天現身教其相法符天曆等",
    "報其善惡": "高僧傳栖霞寺智聰與虎渡江至寺安禪凡有事虎來先報初虎飢聰令食身虎曰何有此理",
    "振錫解虎": "高僧稠禪師居王屋山見其兩虎鬬稠振其錫兩虎遂解",
    "熊救樵人": "智論云有山中採樵迷失道路有熊當作人言謂曰勿怖時當大雪七日熊乃取樵人溫暖及與其肉食天晴路通乃送出令歸熊謂曰如逢獵人勿言我處樵人謝恩下山至家人問山中大雪何逃免樵人曰遇一熊救我諸人曰可相引獵否曰然與人卻入山見熊獵人射殺分肉與樵人纔取兩臂自落卽佛與天受因地",
    "赴死守信": "鹿母經云時有羣鹿被王所逼逃入山林有一雌鹿二子新產因求水草誤入園中乃作人言乞暇子相別悲鳴聲切二子俱來獵者見有期信兼子幼小俱放",
    "施鹿之林": "六度論云昔菩薩與天受因中俱爲鹿王領諸羣鹿遇王遊獵俱被網羅圍遮鹿王乃作人言白大王曰我等被圍無以免死日納一鹿王有割鮮之膳我等延朝夕之命王許之乃至天受羣內一雌鹿當次告王我腹中子未次天受曰誰當代汝不從告菩薩鹿王王爲代之時國王知曰此鹿身人也我人身鹿也於是總放因名施鹿林鹿苑轉法輪處",
    "鹿負溺人": "阿含經云有九色之鹿居恆水邊見一人被溺入中負出後王夫人夢此鹿王召人取之與賞時溺人視王所止鹿處其人尋獲其鹿王知遂捨鹿不殺以有人恩也",
    "鹿母夫人": "報恩經云有二仙人居山修道時一仙人就水浣衣尋有雌鹿飲浣衣水便有孕後產一女在浣衣處鹿悲鳴仙人見之將歸收養後養大以行有蓮花乃至求火步步有花王因遊獵入山見花得女納爲夫人以女因中罵母如鹿又供養辟支佛等",
    "天有寶鹿": "正法念經云三十三天上有寶鹿衆寶爲身莊嚴林池等",
    "鹿身金色": "律云有金色鹿飛空往來有獵者見設計取之或披袈裟等王子有智塗蜜在草得之",
    "僧崖青鹿": "續高僧傳云僧崖捨身後弟與諸人入山崖騎一青鹿與從衆乘雲而去進之不及矣",
    "壞目之緣": "金藏經云拘羅太子因中得鹿五百不欲併殺悉挑其目次第殺之後五百生中常被壞目又曾爲長者修佛塔來又感今身爲王子也",
    "鹿䑛人手": "續高僧道生隋帝送舍利楚州感一野鹿常來至其塔所馴遶不驚與受三歸䑛人手等葬畢而去之",
    "鹿有再力": "般若論云緣覺乘喻鹿跳澗如闊於空中踊身再能出力如緣覺斷惑出無佛世自能悟道又云鹿車又古今云鹿有角而不能觸麞有牙而不能噬又青州謂鹿爲麕又老子乘白鹿真原檜有鹿跡矣",
    "銘駝施佛": "賢愚經云波羅奈國有王名梵摩達凶暴無慈夜夢一狩身毛金色乃召獵師須得此獸如不獲者眷屬盡殺獵師受命入山尋覓不得時遇天熱悲號欲死有銘駝獸行菩薩行見而愍之負至清池兼與果實獵師蘇已見獸金色正是所求又受其恩如何可殺乃自悲泣獸作人言乃慰問之具述上事獸乃施皮與之身肉施諸禽蟲之類王得皮爲臥褥也獸卽佛王卽天受諸食血肉者卽八萬諸天聞法皆是",
    "乘白馲駝": "續高僧云高齊文宣王在晉陽使人騎白馲駝於寺取經使請其處作寺隨駝而行見一山遇神僧聖寺聖僧與經而還廣傳中明也",
    "駝死留皮": "百喻云有客駝死剝皮留惜與物同載令子看守勿令損皮後因大雨子用白㲲覆皮鈎價懸遠如不持戒修布施也",
    "將駝就石": "百喻云一人爲王使役有恩與一死駝剝之刀鈍欲磨在樓上倦於往來頻將駝上樓就石如人破戒修福生天用力懸思",
    "駝甕俱失": "百喻云有人甕中盛穀駝頭入甕食穀盡甕空卽乃索頭舉甕在空人曰此不能出者宜斬駝頭喻爲利極少破大戒也",
    "罰之令磨": "莊嚴論云昔有國王多養好馬後與隣國戰敗王曰比養戰旣敗何用遂將拽磨後更戰馬旋轉不前如人在五趣往來熟也",
    "寶馬無價": "法炬經云如是良馬騣尾皆赤或如石黛如輪王寶馬舉策一馳便度大海如是等馬悉施之求佛",
    "能救商人": "異相云有五百商人入海漂在羅刹鬼國其鬼化爲女人端正來惑商人皆受快樂將欲被食菩薩愍之化爲馬王渡諸商人",
    "馬性極惡": "生經云昔有長者牝馬極惡長者打之不與水草馬曰我自不順過也改惡性善後生其子依善性惡長者打之　令改惡母卽教之故經云象馬不調加杖捶打乃至徹骨調伏",
    "馬有八態": "雜阿含云馬有八態一咬人二下道覆車三仰頭四卻行五橫走六雙立七不動八伏地善態翻上可知如人不受諫違犯八戒",
    "馬頭大士": "陀羅尼集云觀音菩薩亦呼馬頭大士有多印咒不可具述靈異其像四面黃赤廣如經也有馬頭羅刹也",
    "調馬三種": "雜阿含云有王白佛幾法可能調馬佛言三法我調比丘慈悲戒律不調者殯王曰調我馬柔軟剛強不調者殺如佛之法也",
    "馬有三相": "阿含經云善有三相可以供馬於王一善自能行二有力三好毛彩如人入道亦有三相勤信戒等",
    "一萬善馬": "本行經云時轉輪王有一萬善馬皆紺青色頭黑如烏騣尾皆赤乘之水陸空中皆能行走被以金鞍等",
    "馬王乾陟": "本行經云乾陟馬王與佛同日生佛逾城時負佛而出視生善念與車匿歸國被妃呵責不食而死生天佛成道後作天人下於佛法會前聞法悟道成無學果也",
    "馬死知詐": "百喻云有人乘黑馬入陣怖故在死人中藏馬被奪去將白馬尾出人皆笑也如出家人口談俗典",
    "二馬令辯": "根本雜事二十八云外國將兩匹子母雌馬令辯大藥曰毛硬者母毛軟者子也",
    "馬有八千": "十誦律云海州有山名明月山上有馬王與八千馬爲眷屬有輪王出時最下一馬爲王馬寶矣",
    "馬食金盤": "雜事律二十三云猛光王重色私往德叉城去增養大臣被衆人責令覓於王牛護太子令蘇和康麥金盤盛之至馬廐諸馬前咒之行千里者食之有老馬瘦弱常不來錄而食焉增養現勇猛相物不能欺馬變如羅刹等乘而取得王歸矣",
    "野人怒馬": "劉子云孔子馬侵野人苗野人怒止馬令子貢說之怒甚乃遣圃者辭焉野人悅與馬夫子曰性相近也",
    "馬作人言": "冥報記云唐居士李信并州文水人住太平里身爲隆政府衛士至顯慶年冬隨例往朔州番替乘赤馬一匹草駒一時寒苦鞭馬馬作人言云是汝母爲盜米一石與女女今卽爲草駒是信垂泣自負鞍出馬遂歸弟兄皆泣別爲廐櫪養飼有同事母命僧營齋工部侍郎溫無隱岐州司法張金就信家看馬來也",
    "馬有七名": "古今注云始皇有七馬一追風二飛兔三躡影四追電五逸翮六銅雀七晨鳧又鄭玄云六畜者馬牛羊犬豕雉又驢配馬生騾馬配驢生驚又支遁高僧有人遺鶴與馬乃放鶴畜馬馬隣千里之駿鶴冲天之物非耳目之翫乎又洞冥有步影馬東方朔造吉雲之地得馬一匹高九尺帝曰是何獸也昔西王母乘靈光輦適東王公此馬遊芝田王公棄馬青田津臣因騎馬返遶日三匝入漢關未掩臣於馬上睡不覺至臣乘如駑騫驢又大聖從人乞馬免賊等",
    "驢馬鈍利": "智論云良馬見鞭影而行鈍驢得痛方走調法應耳",
    "駝驢之報": "法華經二云或生驢中身常負重加諸杖棰但念水草餘無所知又駝驢猪狗是其行處",
    "驢隨勝負": "生經云長者養驢與馬共處後行走似馬與驢似驢學近好惡勝負同",
    "何異驢鳴": "本行經云成就三法一無敬無崇無慚無愧忘念懈怠有此三法若稱比丘何異驢鳴無沙門性",
    "鈍驢陳豆": "律云有似鈍驢賣之不售有貨陳豆二相迴換俱喜得驢者曰當以針折足行耳驢念曰折仞齒腰脚等主曰與汝好婦驢喜行也",
    "驢破瓦器": "百喻云有須瓦器召人令弟子入市命瓦師見爲驢破器買之師曰愚也成難破易何用買哉",
    "驢日行百": "異相三十七云昔有人養一驢日行百餘里或挽車等弟忽乘之兄曰勿與餘驢相近弟曰物類相得得伴何違與餘驢相近後不能行爲嬾鈍者教之",
    "爲之立廟": "續高僧傳云安公乘赤驢從上明東林寺往襄州檀溪寺一千返覆檢兩寺并四層塔三所人今重之驢死爲立廟也",
    "驢墮胎死": "異相云天帝福盡下生爲驢旣知命已乃至告佛受三歸轉輕其業生陶師家驢胎中母浪踏破壞器被打損胎卻生天上",
    "驢求好乳": "百喻云有愚者不識乳欲求其乳有人與駿驢捉而求乳爲智者笑之如邪道求佛果也",
    "慧觀驢異": "續高僧慧寬曾乘好驢至舅家舅以驢好欲殺寬取之有神人止舅也",
    "朗公白驢": "續高僧傳法安入太白山見朗公乘白驢往來也",
    "非驢所堪": "淨名云譬如龍象蹴踏",
    "驢如師子": "十輪經云驢被師子皮衆以爲師子及鳴吼也非如破戒衆假名大乘",
    "驢自負食": "西域記云烏長國西南有檀特山有寺大有僧衆日日有驢運食無控御者自來留食還去莫知所在",
    "驢皮相訴": "法苑云唐京兆殷安仁家富事慈門寺僧以義寧元年有客盜他驢殺以與殷安仁後至貞觀三年安仁被訴來追與驢陰司證對遂走入寺爲作善乃免也又有人持寶致異國彼多妖術被媚去後欲歸彼以法化之爲驢同侶求人解法方免",
    "驢斆牛死": "增一二十云有驢見牛肥滿問曰何故曰觸諸善者我獨食水草也驢乃斅之被羣牛共觝而死如人斅惡等",
    "騾受胎死": "鼻奈耶云天受爲利養佛曰如騾受胎因之致死",
    "子勝於父": "雜事律云重興王令滿財收養一騾不得繫縛大藥令人執足騎之走卻其騾滿財忙怖子大藥曰勿怖以驢還王令父乘驢來至王所曰我勝乘馬王曰何以辱父曰臣自勝父王曰子因父生養父勝於子大臣皆言大藥曰騾已走矣驢是騾父勝可留之願王勿責王大賞歎納以爲臣又洞冥云元封四年修彌國貢駮騾高一丈毛色赤班背有日月之像帝以玉爲璅絆芻以飼之也",
    "牧十一法": "般若論云有牧牛人見佛作禮而問知牛法否曰知有十一事色相刮刷覆瘡作烟好道所宜好度安隱留乳養牛主",
    "犢子施乳": "犢子經云佛時患風須得牛乳令阿難詣婆羅門家乞婆羅門言汝當自取時牛性惡帝釋下爲取乳子母聞佛悉施其乳婆羅門見因發信心等",
    "大牛之車": "法華經云有大白牛肥壯多力行步平正其疾如風",
    "爲拔其刺": "報恩經云利師跋王有牧牛羣五百中有王牛以足遮護太子舌䑛兩目爲太子拔其竹刺",
    "牛繞精舍": "造像經云憍梵波提曾爲牛因尋水草至佛精舍見其佛像歡喜圍繞因是善根乃至爲人出家得道",
    "牛因鬬死": "智論云如一國王見二特牛因淫故鬬乃至於死王曰我亦因此財色征伐他國與此何異卽時和好以罷征伐也",
    "羞死生天": "出曜經云有羅漢弟常行貪惜兄乃教化不從其言後死爲牛與人挽車兄見說偈牛羞落澗而死",
    "牛石小戲": "百喻云如人磨大石爲小戲牛用功甚多爲德甚小如人學法不爲出利之行卻求名利",
    "牛變不男": "雜寶藏經一云迦胒色迦王別母弟因監國事私自去勢以自明白後王還國果被人譖王知無勢事爲虛出入內宮故無疑滯後因見人驅五百羣牛欲去其勢王弟曰我今形虧宿應因此乃以金贖羣牛後感男根卻生具丈夫相不入宮禁王怪而問之乃具述其事",
    "失一殺餘": "百喻經云有人牧牛二百五十被虎殺一人曰少一不足餘何藉哉一齊總殺如比丘犯一戒破餘戒不惜",
    "牛有百頭": "育王經云昔佛見人養百頭牛日殺其一賣肉爲活而有五十牛在欄中觝觸相戲佛言如人百年及半不知日減猶放逸矣",
    "牛食人稻": "乾陀王經云有牛食人稻被打傷角牛來見王王會牛言令殺打者牛曰殺亦不止我痛願王誡之王曰然見佛佛曰牛與王過去曾爲兄弟受戒弟夜食故爲牛",
    "牛王被辱": "生經云昔有牛王領諸羣牛被一獼猴見而生嫉擲石罵辱牛王辱已自忍不聽而過後有梵志過亦如前梵志怒令人捉之杖打至死佛曰惡必受報不遙矣",
    "牛觸三死": "法句經云有牸牛觝殺一人牛主打之觝殺牛主兒怒殺牛賣之有一人買牛頭去樹上懸之繩斷下觸人死問佛佛曰此三人爲客老母店內私去不還母宿錢母逐索之又殺老母宿怨不解三人死矣",
    "水牛觝佛": "百緣經云佛與大衆路遇牛羣牧牛人曰有惡牛觝佛佛化師子牛卽伏地以前生曾作論師有口業過爲牛恨佛猶欲觝觸佛也",
    "牛負千錢": "異相云有人求債至長者前見一牛戒求債者我欠一千三過爲牛",
    "牛死現相": "弘明云齊國有一豪家時手殺牛肉食不美後欲死見羣牛觝觸身如刀割而死又有人捕魚見魚食身而死",
    "求救不愍": "弘明云梁時有縣令值劉敬躬亂入寺安下欲殺一牛向堦跪笑而殺之食肉後身癢成瘡十年而死人部典守麥得賊截手而生一子無手也",
    "欠麫爲牛": "異相云妹從兄貸麵不還後爲牛有人來賃牛告而止也",
    "猫牛愛尾": "薩遮尼乾子經云如猫牛者爲護一尾故在樹傍守死不惜命如是護戒人謹慎如猫牛",
    "牛變之災": "金藏云離越羅漢在山修行有失牛人尋蹤至山離越煎染次化衣爲牛皮鉢爲牛頭染汁爲血主執之送獄十二年與地獄吏飼馬後因業滿弟子觀見現通方免矣",
    "共殺之報": "金藏經云波斯匿王有妹生三十二子勇健多力因傷輔相子被禁密設計作三十七寶鞭中安利刃王悉殺之以因中三十二人共殺一牛母是主人得肉歡喜今感此苦",
    "牛馬改惡": "續高僧傳云清河張弘暢家牛馬性惡弊賣無買者高僧法順至化而善",
    "牛爲之吼": "續高僧英禪師遷化牛吼七日不食水草流淚以至物類如此也",
    "問牛之報": "雜寶藏經云有婆羅門入天祠中求神願爲祠主神曰問廟前牛牛曰我昔曾作祠主枉用他物今報如此苦婆羅門求心乃息知因果矣",
    "大牛生天": "生經四云有遠方士將一大牛肥盛力大賣與舍衛城人欲殺之在城門中見佛絕鏁直趣佛求救佛與金如牛贖之以佛前生中爲王牛欠他債佛是保人不還爲牛今遇佛救後得生天",
    "水牛忍死": "生經云有水牛王領衆而過有獼猴見而嫉之揚塵詈辱牛王不報樹神曰何以不報牛王曰報之在後如是過三牛羣猴皆如是後見一梵志過亦毀如前被梵志令人捉來以杖打死惡有報",
    "食舌現報": "婆娑一百四云有人驅牛羣路次食盡以鹽塗牛口舌出以刀截之充食食訖以物刮舌舌根已爛一時俱落也",
    "大秦花蹄": "洞冥云元封三年大秦國貢花蹄牛其尾色駮高六尺毛環繞其身角端有肉蹄如蓮花善走多力使輦載銅石起望仙宮跡在石上皆如花形又牛犎牛犂竹牛等",
    "羊皮施僧": "智論云億耳因中以羊皮施僧裹足或踏感足下生毛長二寸金色右旋放光乃至遇佛成道也",
    "羊喻持戒": "百論云如觝羊相觸將前而更卻汝等欲持戒其事亦如是",
    "羊肥無脂": "般若論云王令有無脂肥羊者進無者當罪之大臣有智飼羊穀豆而視之狼羊怖肥無脂也",
    "羊殺自死": "般若論云一初果人生在屠羊家年漸長大父教殺業以一刀一羊閉在空房如不殺者終不得出聖見業卽自殺身以護戒故",
    "羊殺無知": "正法念經云如屠人殺羊置之欄一一求殺餘者不知人百年被無常鬼日日漸殺人自不知如羊也",
    "羝羊鬬退": "律云有二道人路逢二羊鬬一人言進見我應開一曰避之羊鬬之不開不信須往果被所損矣",
    "羊牧繁多": "百喻云有人牧羊生至千百不肯破除有人誑言有女端正與汝爲妻前人歡喜廣與其羊又云汝婦有子亦喜又云已死亦悲如人會法不解至死被無常誑",
    "羊殺祭樹": "雜寶藏云有老翁大有田宅牛羊思其肉食乃誑兒曰殺一羊以祭樹神我富當因此兒遂殺羊祭之父後死生在羊中次當祭樹神有羅漢觀見愍而示之子遂不殺",
    "不殺取乳": "續高僧傳云戒日王一國羊皆不殺贖來施僧以取乳酪合死之人亦令流配",
    "羊跪求救": "弘明集云王克爲永嘉郡有父餉羊集賓客欲宴羊繩斷來投一客兩跪而入衣下客無救言又食其炙客乃唱痛羊鳴而死也",
    "業道究竟": "俱舍云如屠羊人執刀杖揣觸羊身酬價捉取乃至羊命未終總名殺生加行命終根本後起剝截治洗名後起業",
    "羊被截足": "金藏經云迦留陀夷被長者婦令賊殺之婦與賊通恐告其夫畏事漏泄佛知謂因熟也尊者曾廟主有人以一羊截足以祭廟留之而去廟主殺他今酬此報也",
    "羊犬皆大": "慈恩傳云雪嶺之下羊犬大如驢出山駝等",
    "岐多亡羊": "列子說符篇云楊朱夫子隣人亡一羊率其黨又請夫子豎童追之曰亡一羊何追之者衆曰岐多迴曰獲羊乎曰亡矣曰奚亡之曰岐路之中復有岐焉不知所以返夫子憤然變容不言移時不笑竟日曰失道非一也",
    "治有大小": "列子云治天下如指掌梁王曰先生一妻一園一僕不能治何治天下乎曰如一羊堯牽舜隨而不能治若百千童子荷棰策驅而治理治大不治小也",
    "土缶井羊": "法苑云季桓子穿井獲土缶其中有羊問孔子曰木石之怪曰墳羊夏鼎誌曰𦉾象如三歲兒赤目黑色大耳長臂赤爪索縛則可食王子曰本精爲遊光金精爲清明又刻木作羊前周葛由蜀羌人周武王時刻木作羊賣之一旦乘木羊入蜀王侯貴人追之上綏山在峨眉西南極高不復還正理論曰得綏山一桃雖不仙法成亦豪也山下立祠辰羊不飲家語云夫子不爲司寇市賣羊者早辰飲之圖大詐也夫子爲司寇人不敢飲也又古今云羊名美縣主簿矣",
    "豬鬬猛獸": "中阿含云有豬王領衆遇師子王當路而來豬欲走退羞見徒衆乃謂師子王曰欲鬬便鬬不鬬下路師子曰汝上祖已來我皆食卻何敢索鬬曰鬬豬曰候我著甲乃入糞聚遍塗其身臭不可近師子見而避路恐汚自毛彩曰汝臭勝我我不鬬避也",
    "人豬惡欲": "雜阿含云有行欲豬貪糞豬糞中眠立自樂爲餘不知人亦如是自行惡欲爲餘不知",
    "因聰免殺": "續高僧傳云法聰禪師見屠人驅豬過聰曰解脫首楞嚴豬因繩斷散走屠人怒欲加惡於聰手足仡然不動歸依求哀乃止也",
    "豬揩金山": "智論云豬楷金山轉益山妙忍亦如是",
    "豬誕龍豚": "智論曰文殊生時豬誕龍豚",
    "割肉爲贖": "續高僧法安見人欲殺一豬割自肉換也",
    "杜願生豬": "法苑云杜願字永平晉時人家巨富有一男名天保願愛念年十歲泰元三年暴病而死終數月家養五豬子一子最肥欲上長官有一比丘忽至乃謂願曰是卿子語畢上天香氣充布願感免也",
    "綘山神豬": "歷城縣圖經云宋有丹陽人秦隆於歷下經過見一野豬被虎所傷隆意愍之傷處湯洗藥覆夜夢一人皂衣相謝曰吾是絳山神昨日爲方君所害蒙慈愍濟藥爲君岷山取得江水置君臥處刺史丹陽王肅至州令取水對面嘆曰水尚有期況於人乎遂令管泉之縣每日上水一斛以供廚食異呼參軍",
    "狗": "鳥龍黃耳夜鵲韓盧皆犬名也四尺曰獒又獫狁長啄犬也",
    "狗來請僧": "雜寶藏云有一居士日請僧齋養一白狗同往一日居士忽忘狗往僧中吠而請之後生爲人感好聲巨富",
    "犬見井影": "憂陀王偈云犬見井底影怒目豎尾爲欲與己鬬也乃墮井而死有我也",
    "狗未曾飽": "付法傳云達摩多羅尊者爲衆然火曰我觀生死恨身首不堪我曾五百生爲狗二度得飽一遇醉人吐二盜他糜尋又被殺也",
    "狗著大枷": "本行經云太子曰著欲樂於女人如狗著大枷也",
    "狗在水死": "異相五十云有狗在寺中養其寺隔河如其兩寺一時打鐘狗來往求食擬東恐西食好如是渡水往來由心不定乃至水中致死如人修行疑心不定",
    "狗不破法": "十誦律云跋難陀入他家與女人同處坐俗士譏嫌佛知制戒不許佛言曾有狗入他家乞食尾猶在其門外主人見打狗見官狗欲治曰何以杖打狗曰入我家求食也狗曰然求食不違狗法尾在門外令人知也何以打我王治打人佛意說此爲比丘與女人同處坐不如狗法制戒也",
    "犬以惡聲": "律云犬以惡聲驚主晝寢主曰速逐之有二善者留之卽六羣比丘因中也今猶惡聲謗人習氣在也",
    "犬毒被害": "出曜云有梵志被犬所害怒犬縛之杖打傷足出糞曰爭小致大以用害身",
    "狗爲王女": "異相云昔安息王女前生爲狗因見沙門乞食得食歡喜故感生爲王女後至夫家造寺供養沙門以至身上衣裳用掃其地信重如此",
    "食以金盤": "阿含經云鸚鵡摩納家有白犬食以金盤臥以大床見佛乃吠佛言那提其犬大嗔不吠下床不食摩納問佛佛言犬是汝父若不信者請自問之若是我父卽卻上床示我伏藏犬卽依言上床兼示金銀藏等",
    "狗宜與食": "異相四十七云有狗極惡沙門乞食不覺入長者家留食狗自念與我沙門不與犬怒死入地獄佛言須與犬食止生惡念",
    "狗不得免": "詰阿難經云時世大飢有人將犬欲殺見沙門求之不與殺之充食狗因得生長者家七歲出家受化以臨終見僧生善念也",
    "捉狗兩足": "法華經云捉狗兩足撲令失聲以脚加頸怖狗自樂也",
    "商人白狗": "報恩經云有商人五百將一白犬在路煮肉犬盜食之人飢無食怒而截足致坑而去目連觀見根熟化之至坑爲受三歸後爲人至七歲出家卽狗提沙彌也",
    "身所經歷": "處胎云計我所經歷記一不記餘純作白狗形積骨倍須彌山飲母乳如四大海水",
    "佛施狗飯": "智論云舍利弗施佛飯一鉢佛施與狗佛問誰福多也曰佛也以心不同境界勝故也",
    "狗如貪愛": "廣百論云如狗貪齩骨雖杖逼之猶故不捨愚人亦爾耳聖言呵責亦不厭離愛著故也",
    "聞經不食": "生經云有狗在誦經比丘牀下貪法不食至死爲人出家解法也",
    "狗可賤之": "法華經云若狗野干其形須瘦黧黮疥癩人所觸嬈",
    "狗□□摩": "般若論云地獄狗鐵口猛毅破人筋骨力逾虎豹猛如師子又俱舍云有鳥駮狗摣掣食",
    "長千由旬": "正法念經云夜摩天有狗光明曜日衆色能覩長千由旬以爲莊嚴也",
    "羣狗鬬諍": "法華經云由是羣狗競來搏撮飢羸慞惶處處求食鬬諍摣掣嘊喍嗥吠等",
    "犬自銜土": "續高僧傳云珍禪師造土窟之寺感一白犬自來銜土隋文帝知日賜米三升窟就而死遂勑賜因聖寺也",
    "地中出犬": "法苑云晉元康中吳郡婁縣懷瑤家忽聞地中犬聲掘之得犬子二雌雄未開目養之有云犀犬得之者家昌也又名地狼吳郡府中掘得",
    "靈隱大犬": "續高僧傳云古山靈隱寺前犬大如牛五六臥之又法苑云漢時太山黃原平旦開門忽見一青犬後因出獵被犬引原入一仙洞見仙女如天台劉晨阮肇因犬所遇後失之",
    "會師見驗": "法苑云唐京兆西京北店有王會師其母亡已至顯慶二年家生一雌犬妻爲犬盜食打之犬作人言云是其母爲嚴酷家人遂得此報言說而出子三五度剛邀方住子爲犬別造小舍祇飼來往人亦與食事喧京邑此蓋近爾",
    "狗糞在塔": "婆沙一百四云有佛塔中狗糞汚之時一女人見而慚愧乃手除之以香塗餝便現感身常㫋檀香",
    "五狗入舍": "大佛名經云一慳不能捨於諸有二貪著所欲不厭三癡妄生頑念四惡惠不識實性諍論邪勝五催促未得無生妄生三塗此五狗入家若能驅之善芽增長也",
    "齩脛不殺": "開元錄云支謙字恭明大月氏國人祖父法度以漢靈帝世率國人數百歸化拜率善中郎將謙年七歲騎竹馬而戲隣犬齩脛傷骨隣人欲殺犬取肝敷瘡謙曰天生此物與人守吠我若不往君舍終不見齩此則失在於我不關於犬若殺之得瘥尚不可爲况於我無益而空招大罪且畜生無知豈可理責隣人感其言不殺謙十歲學漢書十三學五天書精通六國語等",
    "狼禪學齋": "四分律云有狼遇雨七日絕食行歷七村求食不得自思曰我何薄祐遂在窟中閉目守心禪息齋之天帝八日下界巡行檢作善者見狼習禪遂化爲羊試之果然來逐天帝卻化爲犬返逐狼卻入窟心悔尋卻坐禪天帝又化爲羔子狼又逐天帝又化爲犬狼卻入穴曰這迥便是肉團我守心亦不出悟矣",
    "狼知宿命": "婆沙云有狼銜一兒去女人逐之曰何以銜他兒去狼作人言曰此女人五百生來已害我子我亦如是人謂女人曰當捨冤心女人惜子誑自設詐狼知其心害子而去",
    "白狼引道": "法苑云晉王懿字仲德守騎將軍世信佛法與兄母過江經山履水感一白狼引路而達",
    "獼猴": "猿與猴類青而天生通膊猱亦猴也𤣓居縛反亦大猨也五百歲也狙七余反亦猨類也",
    "捨身爲衆": "六度經云菩薩爲猴王時遇天旱乏食領百獼猴入王果園被園令圍閉猴懼無計其王投地自縛曰我爲王不能令衆如此遂見國王具述其過王曰此獸仁慈爲衆寧忍殺之王遂放之令一國不得捕猴也",
    "二王復國": "六度經云有王仁慈被舅奪國與夫人出逃衆山採果爲食龍因行雨下見王妃奪之歸海山中有一猴王亦被舅奪衆二王相見各述其懷所恨是同人王曰我今助君奪衆得之猴卻助王戰龍天帝感義助王得妃兼復其國",
    "人負猴恩": "六度云菩薩曾爲猴王有人落崖數日不能因出猴王見而愍之力負令出猴因小息人飢欲殺而食猴覺而走方免也",
    "獼猴雲悞": "優陀延王偈經云有獼猴羣在山上下見於雲謂是實地便投身下墮百丈岩支節碎壞如人依邪道也",
    "猴不集鼈": "生經云有比丘慕一婬女又被不集佛爲說往昔因緣女曾爲雌獼猴比丘曾爲鼈鼈慕於獼猴不集嫌醜類似今也",
    "獼猴致死": "根本雜事云有隱人在果樹下坐被獼猴擲果破額忍之不報後有獵者與仙人爲友來在樹下坐擲如前獵者怒射之致死佛與天受",
    "獼猴賭舞": "根本雜事二十八云大藥子與臣遊於芳園因語奇事有曰我家有奇石在水卽能浮也衆曰未有此事若能浮各輸金錢五百大藥知教一獼猴令熟歌舞後令子與衆說之衆亦不信如能者輸金錢五百取獼猴能舞衆納錢也",
    "獼猴受戒": "師子經云定光佛時有羅漢在山入定有獼猴事之敷坐具執香爐繞之而行羅漢與受五戒後捨身已當得人身也",
    "獼猴共戲": "須大拏太子經云爲施名象被父王貶檀特山中與妻俱往兼有兒女幻小常與獼猴兒子共戲後被婆羅門乞曾被師子相惱兒戲於背上傷面流血猴以葉拭土覆共戲如是",
    "獼猴失豆": "百喻云有一獼猴執一把豆遺一粒在地放餘下取餘被鷄食悉盡如人爲小失大矣",
    "罵爲獼猴": "師子月經云波羅奈俱腅彌二國間有多比丘尼破戒爲非有羅漢尼爲說佛偈誨之衆尼共罵如老獼猴羅漢爲現神通衆尼懺悔也",
    "獼猴之戲": "師子比丘經云有一比丘樹下調戲作獼猴聲時雪山中獼猴集爲說其法猴悉頂受衆亦呵責梵志亦嗔等",
    "獼猴母緣": "雜寶藏經云佛於忉利天爲母說法諸比丘云佛能爲母說佛言我過去世爲獼猴王五百猴被獵師張網圍之王乃裂網而出母墮深坑時獼猴王與諸獼猴手尾相接下取其母出坑也",
    "獼猴見佛": "譬喻經云有比丘樹下食獼猴在傍與食獼猴給水果日月如是一日比丘忘與食猴怒比丘取衣上樹碎裂比丘以杖打猴死諸獼猴舁死者見佛佛集比丘令今後一切物命不得杖打失慈悲性",
    "獼猴爲塔": "法句經云佛在日令羅漢將髮爪山中起塔供養有五百獼猴戲而學之作塔皆生天上",
    "獼猴鬬勝": "法句經云六師外道與佛鬬勝不如誑衆投入海沫",
    "猴長七尺": "法苑云蜀中西南高山上有猴長七尺能作人言善行名曰假國亦名馬化取行人女子後生男子以楊爲姓今蜀中西南多諸楊率子孫",
    "獼猴井月": "僧祇律云佛告諸比丘過去世時有城名波羅奈國名迦尸於空閑處有五百獼猴遊行見樹下有井井中見月共執樹枝手尾相接入井取月恐世黑暗枝折一齊死",
    "猴與婢戲": "要集云有一獼猴與婢相戲王後令別婢持火猴便迫之婢以火燒猴載火而走燒王草積宮殿寺宇皆悉被燒因猴所致",
    "獼猴化仙": "阿育王經六云摩偷羅國佛滅百年優婁漫陀山一邊有五百緣覺一邊有五百苦行外仙有五百獼猴其猴王常以花果供養緣覺後皆入滅猴等至其仙所現佛威儀獨覺行事斂心靜慮等仙皆學之成緣覺果",
    "猴持瓔珞": "雜事律云重興王夫人入園遊戲樹掛瓔珞忘之大藥疑猴將去請夫人依舊入園如前獼猴亦戴令宮人齊解致地猴亦解致地得之王曰智",
    "朝三暮四": "列子云有狙公愛狙養之百餘能解公意公亦得狙意公約年支食果不足恐衆不馴闕難養謂曰君等今後果栗朝三暮四可乎狙皆怒曰朝四暮三可乎狙皆喜曰以智籠鄙皆若此善也",
    "捨身爲法": "賢愚經慈云人經云有仙人在仙修道有獺獼猴兔狐常來聽法時遇大旱仙欲移居四獸曰我等爲嘗共仙人各爲備供猴得果獺得魚狐得肉唯兔無所獲而令猴等積薪求火兔乃捨身入火仙人不食天帝愍之將兔餘骨在月宮供養月有兔因",
    "兔王爲法": "白兔經云有兔母子爲法捨身行慈時仙人不食戒肉亦投火死矣",
    "三獸渡河": "智論云兔馬象三獸渡河淺深各異喻三乘得法亦有淺深聲聞緣覺佛",
    "女作兔聲": "隋開皇末年代州人姓王爲驃騎將軍在蒲州鎮守性好畋獵所殺無數有五男無女後生一女端正後失在田中作兔聲又兔尾關尻有九孔者又因明云懷月有兔不許者犯世間相違",
    "狐王之戰": "狐緣求經云有狐聞仙人說法意解自欲爲王遂集羣狐漸至大聚圍迦夷國欲求王女爲妻皆言送與有一智臣不肯自古未聞請令師子哮吼象馬六畜先令塞耳果然狐聞腦裂而死卽天受因中爲狐王",
    "背直狐死": "十誦律云有比丘背僂自厭其身投深坑中欲取自死下有狐食人肉比丘墮上背尋直狐卽死",
    "狐隨師子": "異相云有一狐依於師子常得餘食衆獸亦避後因師子闕食被餐矣",
    "野狐報恩": "雜阿含云佛經行後夜分聞野狐鳴佛告諸比丘此狐爲疥所以鳴也有人能與醫者亦能報恩何况比丘",
    "狐爲子雄": "慈恩傳曰戒日王征共御駝國行次鳥茶國諸僧皆小乘學爲王曰那爛陀寺造偷石像何不制何於外道塔等王曰此言何也曰此寺大乘師皆似空花外道王曰狐行鼷鼠自爲雄遇師子及其見也卽魂散魄亡",
    "狐狼野豻": "法華經云咀嚼踐踏等",
    "野豻狐異": "法華經疏云野豻或云夜豻形小尾大能上樹疑枯樹不登狐卽形大疑冰不渡上樹又經音義云悉加羅色青黃如狗羣行夜鳴聲如狼亦名射豻音夜",
    "樹落野豻": "百喻經云有野豻在枯樹下樹枝折落野豻背上怒樹不欲見而走至日晚飢在路邊見風搖樹頭是相招卻來如癡弟子捨師而走遇苦還來也",
    "野豻之因": "未曾有經云有野豻被師子逐入井作是念我今此身不能濟彼師子飢渴汚人井水虛受其死天帝聞之善念乃爲出之請說其報野豻曰說法師當須高座天帝乃脫諸天人衣壘以成座野豻曰我昔因中曾爲外道弟子名阿逸多學業已成欲自賣身報師恩德師曰賣身不如施法後國王崩無嗣乃召異學聰明有智立之爲王阿逸多遂得爲王後有二小國相吞併一小王私將寶物美女上王王借兵滅他小國遂感此身然知宿命智也",
    "野豻俱失": "根本雜事二十九云有野豻近河而行得一段肉又見魚躍出岸放肉取魚魚卻入河肉被鳥銜去二俱失",
    "或作野豻": "法華經云有作野豻來入聚落身體疥癩又無一目爲諸童子之打擲或時至死又童子問經云野豻部主眷屬無量衛護行人",
    "野豻忍苦": "般若論云有一野豻求食誤入聚落失明乃於一牆邊詐死有人見之取尾或牙爪云命在可忍一期無常如何不走",
    "謗福聖猫": "根本云頂結王殺父父是羅漢得二逆罪二佞臣惑曰王於聖母所爲言非父於二聖人塔邊作穴內養二猫言聖人作猫也與肉食之呼其名聖何猫報也",
    "猫欲妻鷄": "生經云有野鷄在樹上坐一野猫產子已飢謂鷄曰我欲君爲夫慕君之顏色鷄曰禽獸異君欲食我不可",
    "猫兒教食": "莊嚴論云猫長成兒謂母曰我當何食母曰汝但至人家食自知也猫兒至人家作聲主人曰大小家人蓋酥乳魚肉鷄雛收瓶盆蓋餅食等猫兒曰此是我食也卽人自教",
    "金猫錢精": "要集云惡生王昇殿見金猫令逐之見入地掘之得金盆蓋金甕滿中金錢傍可五里以前生曾爲賣薪人施佛三錢念念喜五里所感",
    "猫吞鼠死": "異相云有猫伺鼠鼠小得以活吞被鼠咬腸死矣",
    "飛猫狸報": "異相云鬱頭藍子因觸退定後重習之水陸空中禽聲雜喧亂遂發惡願作飛狸身皆食也",
    "猫兒羅刹女": "孔雀王經云七十二大羅刹女中也",
    "鼠神有異": "西域記云瞿但國有鼠王金色匈奴欲來索戰王求之夜被鼠王咬斷匈奴諸軍衣甲帶戰敗也王爲鼠立金鼠廟也",
    "鼠子之能": "祇域記云域醫多嗔王以醍醐藥王怒鼠子敢以此藥欺人捉殺走矣",
    "死鼠獲富": "阿含云有貧人得一死鼠持行有長者見一愚人曰有能將此死鼠可成大富貧人問之將去貨得一錢買漿迎取薪者衆喜稅薪一莖與之貨得十錢漸次轉多乃成大富又法苑云有金剛鼠囓廕矣",
    "天帝爲鼠": "般若論云戰遮女人以木盂覆腹詣佛天帝化鼠身爲咬斷繩落下木盂天人大笑",
    "鼠貪酥死": "甘露道經云有長者安酥瓶在樓一鼠貪酥入瓶而食酥盡身大出瓶不得長者取酥謂是凝結以火燒瓶鼠死因爲食",
    "迦蘭陀鼠": "異相云有王出獵樹下息眠出酒肉有毒蛇聞香欲前螫王一鼠樹上大叫王覺見虵殺之免死因鼠乃以一村稅給鼠充食人不許捕名村爲迦蘭陀卽鼠",
    "盜米割腹": "法苑云晉趙侯少好諸術姿形顇陋以盆盛水咒之魚龍立現有白米爲鼠所盜乃自披頭把刀畫地作獄羣鼠俱集咒之曰非噉米者過十餘不過割腹見米有笑侯容醜者酒盃向口不落謝過乃止水康山上有石人騎石馬侯結印指之頭落山前",
    "鼠施無畏": "憂婆塞戒經云若田倉中多有鼠雀者或犯暴穀米恆生憐愍此因我得活歡喜之心生福無量不許故殺犯有罪",
    "鼠應驚檻": "四分律云比丘患於房中有鼠佛令擊物不去卽作木檻送在外勿殺又云有寺去村不遠有鼠搬他胡桃在寺成聚白佛許取否佛曰盜物罪同鼷鼠經音義云小鼠也有毒亦名甘口鼠也又蚤鼠豹音義云豹文鼠矣",
    "飛骸獸": "洞冥云翕韓國進飛骸獸狀如鹿青色以繩繫之及獸死帝惜之不瘞掛於樹上苑門皮毛皆爛朽唯骨色猶在時人咸知其神異更以繩繫其足掛爾後唯見其繩所繫處而頭尾及背皆飛去矣",
    "猩猩能言": "音義云形如豕項似黃鷄出郊叫聲如小兒啼",
    "猩猩好淨": "正理云猩猩好淨不處圂廁鶴飛則高不樂丘塚矣"
}
